<?xml version="1.0"?>
<!DOCTYPE TEI.2 PUBLIC "-//TEI P4//DTD Main DTD Driver File//EN" "http://www.tei-c.org/Guidelines/DTD/tei2.dtd" [
<!ENTITY % TEI.XML "INCLUDE">
<!ENTITY % PersProse PUBLIC "-//Perseus P4//DTD Perseus Prose//EN" "http://www.perseus.tufts.edu/DTD/1.0/PersProse.dtd" >
%PersProse;
]>
<TEI.2>
  <teiHeader type="text" status="new">
    <fileDesc>
      <titleStmt>
	<title>Amores, Epistulae, Medicamina faciei femineae, Ars amatoria, Remedia amoris</title>
        <author>P. Ovidius Naso</author>
        <editor role="editor">R. Ehwald</editor>
&responsibility;
&fund.FIPSE;
      </titleStmt>
      &Perseus.publish;
      <sourceDesc>
	<biblStruct>
	  <monogr>
	    <author>P. Ovidius Naso</author>
	    <title>Amores, Epistulae, Medicamina faciei femineae, Ars amatoria, Remedia amoris</title>
	    <respStmt>
	      <name>R. Ehwald</name>
	      <resp>edidit ex Rudolphi Merkelii recognitione</resp>
	    </respStmt>
	    <imprint>
	      <pubPlace>Leipzig</pubPlace>
	      <publisher>B. G. Teubner</publisher>
	      <date>1907</date>
	    </imprint>
	  </monogr>
	  <idno type="lib">PA 6519.A2 1904 v1</idno>
	</biblStruct>
      </sourceDesc>
    </fileDesc>

    <encodingDesc>
      <!--<refsDecl doctype="TEI.2">
	<state n="chunk" unit="carte"/>
      </refsDecl>-->
      <refsDecl n="text=Am." doctype="TEI.2">
	<state unit="text"/>
	<state unit="book"/>
	<state n="chunk" unit="poem"/>
	<state unit="line"/>
      </refsDecl>
      <refsDecl n="text=Ep." doctype="TEI.2">
	<state unit="text"/>
	<state n="chunk" unit="poem"/>
	<state unit="line"/>
      </refsDecl>
      <refsDecl n="text=Med." doctype="TEI.2">
	<state unit="text"/>
	<state unit="line"/>
      </refsDecl>
      <refsDecl n="text=Ars" doctype="TEI.2">
	<state unit="text"/>
	<state unit="book"/>
	<state unit="line"/>
      </refsDecl>
      <refsDecl n="text=Rem." doctype="TEI.2">
	<state unit="text"/>
	<state unit="line"/>
      </refsDecl>
    </encodingDesc>

    <profileDesc>
      <langUsage>
	<language id="la">Latin
	</language><language id="greek">Greek
      </language></langUsage>
    </profileDesc>
  </teiHeader>

<text>
<group>
<text lang="la" n="Am."><body>
<head>Amores</head>
<div1 type="book" n="1">
<head>Liber primus</head>
<div2 type="poem" n="ep">
<head>EPIGRAMMA IPSIUS</head>
<l>Qui modo Nasonis fueramus quinque libelli,</l>
<l rend="indent">Tres sumus; hoc illi praetulit auctor opus.</l>
<l>Ut iam nulla tibi nos sit legisse voluptas,</l>
<l rend="indent">At levior demptis poena duobus erit.</l></div2>
<div2 type="poem" n="1">
<l>Arma gravi numero violentaque bella parabam</l>
<l rend="indent">Edere, materia conveniente modis.</l>
<l>Par erat inferior versus:  risisse Cupido</l>
<l rend="indent">Dicitur atque unum surripuisse pedem.</l>
<l n="5">'Quis tibi, saeve puer, dedit hoc in carmina iuris?</l>
<l rend="indent">Pieridum vates, non tua turba sumus.</l>
<l>Quid, si praeripiat flavae Venus arma Minervae,</l>
<l rend="indent">Ventilet accensas flava Minerva faces?</l>
<l>Quis probet in silvis Cererem regnare iugosis,</l>
<l n="10" rend="indent">Lege pharetratae virginis arva coli? </l>
<l>Crinibus insignem quis acuta cuspide Phoebum</l>
<l rend="indent">Instruat, Aoniam Marte movente lyram?</l>
<l>Sunt tibi magna, puer, nimiumque potentia regna;</l>
<l rend="indent">Cur opus adfectas, ambitiose, novum?</l>
<l n="15">An, quod ubique, tuum est? tua sunt Heliconia tempe?</l>
<l rend="indent">Vix etiam Phoebo iam lyra tuta sua est?</l>
<l>Cum bene surrexit versu nova pagina primo,</l>
<l rend="indent">Attenuat nervos proximus ille meos;</l>
<l>Nec mihi materia est numeris levioribus apta,</l>
<l n="20" rend="indent">Aut puer aut longas compta puella comas.'</l>
<l>Questus eram, pharetra cum protinus ille soluta</l>
<l rend="indent">Legit in exitium spicula facta meum,</l>
<l>Lunavitque genu sinuosum fortiter arcum,</l>
<l rend="indent">'Quod' que 'canas, vates, accipe' dixit 'opus!'</l>
<l n="25">Me miserum! certas habuit puer ille sagittas.</l>
<l rend="indent">Uror, et in vacuo pectore regnat Amor.</l>
<l>Sex mihi surgat opus numeris, in quinque residat:</l>
<l rend="indent">Ferrea cum vestris bella valete modis!</l>
<l>Cingere litorea flaventia tempora myrto,</l>
<l n="30" rend="indent">Musa, per undenos emodulanda pedes!</l></div2>
<div2 type="poem" n="2">
<l>Esse quid hoc dicam, quod tam mihi dura videntur</l>
<l rend="indent">Strata, neque in lecto pallia nostra sedent,</l>
<l>Et vacuus somno noctem, quam longa, peregi,</l>
<l rend="indent">Lassaque versati corporis ossa dolent? </l>
<l n="5">Nam, puto, sentirem, siquo temptarer amore.</l>
<l rend="indent">An subit et tecta callidus arte nocet?</l>
<l>Sic erit; haeserunt tenues in corde sagittae,</l>
<l rend="indent">Et possessa ferus pectora versat Amor.</l>
<l>Cedimus, an subitum luctando accendimus ignem?</l>
<l n="10" rend="indent">Cedamus! leve fit, quod bene fertur, onus.</l>
<l>Vidi ego iactatas mota face crescere flammas</l>
<l rend="indent">Et rursus nullo concutiente mori.</l>
<l>Verbera plura ferunt, quam quos iuvat usus aratri,</l>
<l rend="indent">Detractant prensi dum iuga prima boves.</l>
<l n="15">Asper equus duris contunditur ora lupatis,</l>
<l rend="indent">Frena minus sentit, quisquis ad arma facit.</l>
<l>Acrius invitos multoque ferocius urget</l>
<l rend="indent">Quam qui servitium ferre fatentur Amor.</l>
<l>En ego confiteor! tua sum nova praeda, Cupido;</l>
<l n="20" rend="indent">Porrigimus victas ad tua iura manus.</l>
<l>Nil opus est bello &mdash; veniam pacemque rogamus;</l>
<l rend="indent">Nec tibi laus armis victus inermis ero.</l>
<l>Necte comam myrto, maternas iunge columbas;</l>
<l rend="indent">Qui deceat, currum vitricus ipse dabit,</l>
<l n="25">Inque dato curru, populo clamante triumphum,</l>
<l rend="indent">Stabis et adiunctas arte movebis aves.</l>
<l>Ducentur capti iuvenes captaeque puellae;</l>
<l rend="indent">Haec tibi magnificus pompa triumphus erit.</l>
<l>Ipse ego, praeda recens, factum modo vulnus habebo</l>
<l n="30" rend="indent">Et nova captiva vincula mente feram. </l>
<l>Mens Bona ducetur manibus post terga retortis,</l>
<l rend="indent">Et Pudor, et castris quidquid Amoris obest.</l>
<l>Omnia te metuent; ad te sua bracchia tendens</l>
<l rend="indent">Vulgus 'io' magna voce 'triumphe!' canet.</l>
<l n="35">Blanditiae comites tibi erunt Errorque Furorque,</l>
<l rend="indent">Adsidue partes turba secuta tuas.</l>
<l>His tu militibus superas hominesque deosque;</l>
<l rend="indent">Haec tibi si demas commoda, nudus eris.</l>
<l>Laeta triumphanti de summo mater Olympo</l>
<l n="40" rend="indent">Plaudet et adpositas sparget in ora rosas.</l>
<l>Tu pinnas gemma, gemma variante capillos</l>
<l rend="indent">Ibis in auratis aureus ipse rotis.</l>
<l>Tunc quoque non paucos, si te bene novimus, ures;</l>
<l rend="indent">Tunc quoque praeteriens vulnera multa dabis.</l>
<l n="45">Non possunt, licet ipse velis, cessare sagittae;</l>
<l rend="indent">Fervida vicino flamma vapore nocet.</l>
<l>Talis erat domita Bacchus Gangetide terra;</l>
<l rend="indent">Tu gravis alitibus, tigribus ille fuit.</l>
<l>Ergo cum possim sacri pars esse triumphi,</l>
<l n="50" rend="indent">Parce tuas in me perdere, victor, opes!</l>
<l>Adspice cognati felicia Caesaris arma &mdash; </l>
<l rend="indent">Qua vicit, victos protegit ille manu.</l></div2>
<div2 type="poem" n="3">
<l>Iusta precor: quae me nuper praedata puella est,</l>
<l rend="indent">Aut amet aut faciat, cur ego semper amem! </l>
<l>A, nimium volui &mdash; tantum patiatur amari;</l>
<l rend="indent">Audierit nostras tot Cytherea preces!</l>
<l n="5">Accipe, per longos tibi qui deserviat annos;</l>
<l rend="indent">Accipe, qui pura norit amare fide!</l>
<l>Si me non veterum commendant magna parentum</l>
<l rend="indent">Nomina, si nostri sanguinis auctor eques,</l>
<l>Nec meus innumeris renovatur campus aratris,</l>
<l n="10" rend="indent">Temperat et sumptus parcus uterque parens &mdash; </l>
<l>At Phoebus comitesque novem vitisque repertor</l>
<l rend="indent">Hac faciunt, et me qui tibi donat, Amor,</l>
<l>Et nulli cessura fides, sine crimine mores</l>
<l rend="indent">Nudaque simplicitas purpureusque pudor.</l>
<l n="15">Non mihi mille placent, non sum desultor amoris:</l>
<l rend="indent">Tu mihi, siqua fides, cura perennis eris.</l>
<l>Tecum, quos dederint annos mihi fila sororum,</l>
<l rend="indent">Vivere contingat teque dolente mori!</l>
<l>Te mihi materiem felicem in carmina praebe &mdash; </l>
<l n="20" rend="indent">Provenient causa carmina digna sua.</l>
<l>Carmine nomen habent exterrita cornibus Io</l>
<l rend="indent">Et quam fluminea lusit adulter ave,</l>
<l>Quaeque super pontum simulato vecta iuvenco</l>
<l rend="indent">Virginea tenuit cornua vara manu.</l>
<l n="25">Nos quoque per totum pariter cantabimur orbem,</l>
<l rend="indent">Iunctaque semper erunt nomina nostra tuis. </l></div2>
<div2 type="poem" n="4">
<l>Vir tuus est epulas nobis aditurus easdem &mdash; </l>
<l rend="indent">Ultima coena tuo sit, precor, illa viro!</l>
<l>Ergo ego dilectam tantum conviva puellam</l>
<l rend="indent">Adspiciam? tangi quem iuvet, alter erit,</l>
<l n="5">Alteriusque sinus apte subiecta fovebis?</l>
<l rend="indent">Iniciet collo, cum volet, ille manum?</l>
<l>Desino mirari, posito quod candida vino</l>
<l rend="indent">Atracis ambiguos traxit in arma viros.</l>
<l>Nec mihi silva domus, nec equo mea membra cohaerent &mdash; </l>
<l n="10" rend="indent">Vix a te videor posse tenere manus!</l>
<l>Quae tibi sint facienda tamen cognosce, nec Euris</l>
<l rend="indent">Da mea nec tepidis verba ferenda Notis!</l>
<l>Ante veni, quam vir &mdash; nec quid, si veneris ante,</l>
<l rend="indent">Possit agi video; sed tamen ante veni.</l>
<l n="15">Cum premet ille torum, vultu comes ipsa modesto</l>
<l rend="indent">Ibis, ut accumbas &mdash; clam mihi tange pedem!</l>
<l>Me specta nutusque meos vultumque loquacem;</l>
<l rend="indent">Excipe furtivas et refer ipsa notas.</l>
<l>Verba superciliis sine voce loquentia dicam;</l>
<l n="20" rend="indent">Verba leges digitis, verba notata mero.</l>
<l>Cum tibi succurret Veneris lascivia nostrae,</l>
<l rend="indent">Purpureas tenero pollice tange genas.</l>
<l>Siquid erit, de me tacita quod mente queraris,</l>
<l rend="indent">Pendeat extrema mollis ab aure manus. </l>
<l n="25">Cum tibi, quae faciam, mea lux, dicamve, placebunt,</l>
<l rend="indent">Versetur digitis anulus usque tuis.</l>
<l>Tange manu mensam, tangunt quo more precantes,</l>
<l rend="indent">Optabis merito cum mala multa viro.</l>
<l>Quod tibi miscuerit, sapias, bibat ipse, iubeto;</l>
<l n="30" rend="indent">Tu puerum leviter posce, quod ipsa voles.</l>
<l>Quae tu reddideris ego primus pocula sumam,</l>
<l rend="indent">Et, qua tu biberis, hac ego parte bibam.</l>
<l>Si tibi forte dabit, quod praegustaverit ipse,</l>
<l rend="indent">Reice libatos illius ore cibos.</l>
<l n="35">Nec premat inpositis sinito tua colla lacertis,</l>
<l rend="indent">Mite nec in rigido pectore pone caput;</l>
<l>Nec sinus admittat digitos habilesve papillae;</l>
<l rend="indent">Oscula praecipue nulla dedisse velis!</l>
<l>Oscula si dederis, fiam manifestus amator</l>
<l n="40" rend="indent">Et dicam 'mea sunt!' iniciamque manum.</l>
<l>Haec tamen adspiciam, sed quae bene pallia celant,</l>
<l rend="indent">Illa mihi caeci causa timoris erunt.</l>
<l>Nec femori committe femur nec crure cohaere</l>
<l rend="indent">Nec tenerum duro cum pede iunge pedem.</l>
<l n="45">Multa miser timeo, quia feci multa proterve,</l>
<l rend="indent">Exemplique metu torqueor, ecce, mei.</l>
<l>Saepe mihi dominaeque meae properata voluptas</l>
<l rend="indent">Veste sub iniecta dulce peregit opus.</l>
<l>Hoc tu non facies; sed, ne fecisse puteris,</l>
<l n="50" rend="indent">Conscia de tergo pallia deme tuo.</l>
<l>Vir bibat usque roga &mdash; precibus tamen oscula desint! &mdash; </l>
<l rend="indent">Dumque bibit, furtim si potes, adde merum. </l>
<l>Si bene conpositus somno vinoque iacebit,</l>
<l rend="indent">Consilium nobis resque locusque dabunt.</l>
<l n="55">Cum surges abitura domum, surgemus et omnes,</l>
<l rend="indent">In medium turbae fac memor agmen eas.</l>
<l>Agmine me invenies aut invenieris in illo:</l>
<l rend="indent">Quidquid ibi poteris tangere, tange, mei.</l>
<l>Me miserum! monui, paucas quod prosit in horas;</l>
<l n="60" rend="indent">Separor a domina nocte iubente mea.</l>
<l>Nocte vir includet, lacrimis ego maestus obortis,</l>
<l rend="indent">Qua licet, ad saevas prosequar usque fores.</l>
<l>Oscula iam sumet, iam non tantum oscula sumet:</l>
<l rend="indent">Quod mihi das furtim, iure coacta dabis.</l>
<l n="65">Verum invita dato &mdash; potes hoc &mdash; similisque coactae;</l>
<l rend="indent">Blanditiae taceant, sitque maligna Venus.</l>
<l>Si mea vota valent, illum quoque ne iuvet, opto;</l>
<l rend="indent">Si minus, at certe te iuvet inde nihil.</l>
<l>Sed quaecumque tamen noctem fortuna sequetur,</l>
<l n="70" rend="indent">Cras mihi constanti voce dedisse nega!</l></div2>
<div2 type="poem" n="5">
<l>Aestus erat, mediamque dies exegerat horam;</l>
<l rend="indent">Adposui medio membra levanda toro.</l>
<l>Pars adaperta fuit, pars altera clausa fenestrae;</l>
<l rend="indent">Quale fere silvae lumen habere solent,</l>
<l n="5">Qualia sublucent fugiente crepuscula Phoebo,</l>
<l rend="indent">Aut ubi nox abiit, nec tamen orta dies. </l>
<l>Illa verecundis lux est praebenda puellis,</l>
<l rend="indent">Qua timidus latebras speret habere pudor.</l>
<l>Ecce, Corinna venit, tunica velata recincta,</l>
<l n="10" rend="indent">Candida dividua colla tegente coma &mdash; </l>
<l>Qualiter in thalamos famosa Semiramis isse</l>
<l rend="indent">Dicitur, et multis Lais amata viris.</l>
<l>Deripui tunicam &mdash; nec multum rara nocebat;</l>
<l rend="indent">Pugnabat tunica sed tamen illa tegi.</l>
<l n="15">Quae cum ita pugnaret, tamquam quae vincere nollet,</l>
<l rend="indent">Victa est non aegre proditione sua.</l>
<l>Ut stetit ante oculos posito velamine nostros,</l>
<l rend="indent">In toto nusquam corpore menda fuit.</l>
<l>Quos umeros, quales vidi tetigique lacertos!</l>
<l n="20" rend="indent">Forma papillarum quam fuit apta premi!</l>
<l>Quam castigato planus sub pectore venter!</l>
<l rend="indent">Quantum et quale latus! quam iuvenale femur!</l>
<l>Singula quid referam? nil non laudabile vidi</l>
<l rend="indent">Et nudam pressi corpus ad usque meum.</l>
<l n="25">Cetera quis nescit? lassi requievimus ambo.</l>
<l rend="indent">Proveniant medii sic mihi saepe dies!</l></div2>
<div2 type="poem" n="6">
<l>Ianitor &mdash; indignum! &mdash; dura religate catena,</l>
<l rend="indent">Difficilem moto cardine pande forem!</l>
<l>Quod precor, exiguum est &mdash; aditu fac ianua parvo</l>
<l rend="indent">Obliquum capiat semiadaperta latus. </l>
<l n="5">Longus amor tales corpus tenuavit in usus</l>
<l rend="indent">Aptaque subducto pondere membra dedit.</l>
<l>Ille per excubias custodum leniter ire</l>
<l rend="indent">Monstrat: inoffensos derigit ille pedes.</l>
<l>At quondam noctem simulacraque vana timebam;</l>
<l n="10" rend="indent">Mirabar, tenebris quisquis iturus erat.</l>
<l>Risit, ut audirem, tenera cum matre Cupido</l>
<l rend="indent">Et leviter 'fies tu quoque fortis' ait.</l>
<l>Nec mora, venit amor &mdash; non umbras nocte volantis,</l>
<l rend="indent">Non timeo strictas in mea fata manus.</l>
<l n="15">Te nimium lentum timeo, tibi blandior uni;</l>
<l rend="indent">Tu, me quo possis perdere, fulmen habes.</l>
<l>Adspice &mdash; uti videas, inmitia claustra relaxa &mdash; </l>
<l rend="indent">Uda sit ut lacrimis ianua facta meis!</l>
<l>Certe ego, cum posita stares ad verbera veste,</l>
<l n="20" rend="indent">Ad dominam pro te verba tremente tuli.</l>
<l>Ergo quae valuit pro te quoque gratia quondam &mdash; </l>
<l rend="indent">Heu facinus! &mdash; pro me nunc valet illa parum?</l>
<l>Redde vicem meritis! grato licet esse quod optas.</l>
<l rend="indent">Tempora noctis eunt; excute poste seram!</l>
<l n="25">Excute! sic, inquam, longa relevere catena,</l>
<l rend="indent">Nec tibi perpetuo serva bibatur aqua!</l>
<l>Ferreus orantem nequiquam, ianitor, audis,</l>
<l rend="indent">Roboribus duris ianua fulta riget.</l>
<l>Urbibus obsessis clausae munimina portae</l>
<l n="30" rend="indent">Prosunt; in media pace quid arma times? </l>
<l>Quid facies hosti, qui sic excludis amantem?</l>
<l rend="indent">Tempora noctis eunt; excute poste seram!</l>
<l>Non ego militibus venio comitatus et armis;</l>
<l rend="indent">Solus eram, si non saevus adesset Amor.</l>
<l n="35">Hunc ego, si cupiam, nusquam dimittere possum;</l>
<l rend="indent">Ante vel a membris dividar ipse meis.</l>
<l>Ergo Amor et modicum circa mea tempora vinum</l>
<l rend="indent">Mecum est et madidis lapsa corona comis.</l>
<l>Arma quis haec timeat? quis non eat obvius illis?</l>
<l n="40" rend="indent">Tempora noctis eunt; excute poste seram!</l>
<l>Lentus es: an somnus, qui te male perdat, amantis</l>
<l rend="indent">Verba dat in ventos aure repulsa tua?</l>
<l>At, memini, primo, cum te celare volebam,</l>
<l rend="indent">Pervigil in mediae sidera noctis eras.</l>
<l n="45">Forsitan et tecum tua nunc requiescit amica &mdash; </l>
<l rend="indent">Heu, melior quanto sors tua sorte mea!</l>
<l>Dummodo sic, in me durae transite catenae!</l>
<l rend="indent">Tempora noctis eunt; excute poste seram!</l>
<l>Fallimur, an verso sonuerunt cardine postes,</l>
<l n="50" rend="indent">Raucaque concussae signa dedere fores?</l>
<l>Fallimur &mdash; inpulsa est animoso ianua vento.</l>
<l rend="indent">Ei mihi, quam longe spem tulit aura meam!</l>
<l>Si satis es raptae, Borea, memor Orithyiae,</l>
<l rend="indent">Huc ades et surdas flamine tunde foris!</l>
<l n="55">Urbe silent tota, vitreoque madentia rore</l>
<l rend="indent">Tempora noctis eunt; excute poste seram! </l>
<l>Aut ego iam ferroque ignique paratior ipse,</l>
<l rend="indent">Quem face sustineo, tecta superba petam.</l>
<l>Nox et Amor vinumque nihil moderabile suadent;</l>
<l n="60" rend="indent">Illa pudore vacat, Liber Amorque metu.</l>
<l>Omnia consumpsi, nec te precibusque minisque</l>
<l rend="indent">Movimus, o foribus durior ipse tuis.</l>
<l>Non te formosae decuit servare puellae</l>
<l rend="indent">Limina, sollicito carcere dignus eras.</l>
<l n="65">Iamque pruinosus molitur Lucifer axes,</l>
<l rend="indent">Inque suum miseros excitat ales opus.</l>
<l>At tu, non laetis detracta corona capillis,</l>
<l rend="indent">Dura super tota limina nocte iace!</l>
<l>Tu dominae, cum te proiectam mane videbit,</l>
<l n="70" rend="indent">Temporis absumpti tam male testis eris.</l>
<l>Qualiscumque vale sentique abeuntis honorem;</l>
<l rend="indent">Lente nec admisso turpis amante, vale!</l>
<l>Vos quoque, crudeles rigido cum limine postes</l>
<l rend="indent">Duraque conservae ligna, valete, fores!</l></div2>
<div2 type="poem" n="7">
<l>Adde manus in vincla meas &mdash; meruere catenas &mdash; </l>
<l rend="indent">Dum furor omnis abit, siquis amicus ades! </l>
<l>Nam furor in dominam temeraria bracchia movit;</l>
<l rend="indent">Flet mea vaesana laesa puella manu.</l>
<l n="5">Tunc ego vel caros potui violare parentes</l>
<l rend="indent">Saeva vel in sanctos verbera ferre deos!</l>
<l>Quid? non et clipei dominus septemplicis Aiax</l>
<l rend="indent">Stravit deprensos lata per arva greges,</l>
<l>Et, vindex in matre patris, malus ultor, Orestes</l>
<l n="10" rend="indent">Ausus in arcanas poscere tela deas?</l>
<l>Ergo ego digestos potui laniare capillos?</l>
<l rend="indent">Nec dominam motae dedecuere comae.</l>
<l>Sic formosa fuit. talem Schoeneida dicam</l>
<l rend="indent">Maenalias arcu sollicitasse feras;</l>
<l n="15">Talis periuri promissaque velaque Thesei</l>
<l rend="indent">Flevit praecipites Cressa tulisse Notos;</l>
<l>Sic, nisi vittatis quod erat Cassandra capillis,</l>
<l rend="indent">Procubuit templo, casta Minerva, tuo.</l>
<l>Quis mihi non 'demens!' quis non mihi 'barbare!' dixit?</l>
<l n="20" rend="indent">Ipsa nihil; pavido est lingua retenta metu.</l>
<l>Sed taciti fecere tamen convicia vultus;</l>
<l rend="indent">Egit me lacrimis ore silente reum.</l>
<l>Ante meos umeris vellem cecidisse lacertos;</l>
<l rend="indent">Utiliter potui parte carere mei.</l>
<l n="25">In mea vaesanas habui dispendia vires</l>
<l rend="indent">Et valui poenam fortis in ipse meam.</l>
<l>Quid mihi vobiscum, caedis scelerumque ministrae?</l>
<l rend="indent">Debita sacrilegae vincla subite manus!</l>
<l>An, si pulsassem minimum de plebe Quiritem,</l>
<l n="30" rend="indent">Plecterer &mdash; in dominam ius mihi maius erit? </l>
<l>Pessima Tydides scelerum monimenta reliquit.</l>
<l rend="indent">Ille deam primus perculit &mdash; alter ego!</l>
<l>Et minus ille nocens. mihi, quam profitebar amare</l>
<l rend="indent">Laesa est; Tydides saevus in hoste fuit.</l>
<l n="35">I nunc, magnificos victor molire triumphos,</l>
<l rend="indent">Cinge comam lauro votaque redde Iovi,</l>
<l>Quaeque tuos currus comitantum turba sequetur,</l>
<l rend="indent">Clamet 'io! forti victa puella viro est!'</l>
<l>Ante eat effuso tristis captiva capillo,</l>
<l n="40" rend="indent">Si sinerent laesae, candida tota, genae.</l>
<l>Aptius impressis fuerat livere labellis</l>
<l rend="indent">Et collum blandi dentis habere notam.</l>
<l>Denique, si tumidi ritu torrentis agebar,</l>
<l rend="indent">Caecaque me praedam fecerat ira suam,</l>
<l n="45">Nonne satis fuerat timidae inclamasse puellae,</l>
<l rend="indent">Nec nimium rigidas intonuisse minas,</l>
<l>Aut tunicam summa deducere turpiter ora</l>
<l rend="indent">Ad mediam? &mdash; mediae zona tulisset opem.</l>
<l>At nunc sustinui raptis a fronte capillis</l>
<l n="50" rend="indent">Ferreus ingenuas ungue notare genas.</l>
<l>Adstitit illa amens albo et sine sanguine vultu,</l>
<l rend="indent">Caeduntur Pariis qualia saxa iugis.</l>
<l>Exanimis artus et membra trementia vidi &mdash; </l>
<l rend="indent">Ut cum populeas ventilat aura comas,</l>
<l n="55">Ut leni Zephyro gracilis vibratur harundo,</l>
<l rend="indent">Summave cum tepido stringitur unda Noto;</l>
<l>Suspensaeque diu lacrimae fluxere per ora,</l>
<l rend="indent">Qualiter abiecta de nive manat aqua. </l>
<l>Tunc ego me primum coepi sentire nocentem &mdash; </l>
<l n="60" rend="indent">Sanguis erant lacrimae, quas dabat illa, meus.</l>
<l>Ter tamen ante pedes volui procumbere supplex;</l>
<l rend="indent">Ter formidatas reppulit illa manus.</l>
<l>At tu ne dubita &mdash; minuet vindicta dolorem &mdash; </l>
<l rend="indent">Protinus in vultus unguibus ire meos.</l>
<l n="65">Nec nostris oculis nec nostris parce capillis:</l>
<l rend="indent">Quamlibet infirmas adiuvat ira manus;</l>
<l>Neve mei sceleris tam tristia signa supersint,</l>
<l rend="indent">Pone recompositas in statione comas!</l></div2>
<div2 type="poem" n="8">
<l>Est quaedam &mdash; quicumque volet cognoscere lenam,</l>
<l rend="indent">Audiat! &mdash; est quaedam nomine Dipsas anus.</l>
<l>Ex re nomen habet &mdash; nigri non illa parentem</l>
<l rend="indent">Memnonis in roseis sobria vidit equis.</l>
<l n="5">Illa magas artes Aeaeaque carmina novit</l>
<l rend="indent">Inque caput liquidas arte recurvat aquas;</l>
<l>Scit bene, quid gramen, quid torto concita rhombo</l>
<l rend="indent">Licia, quid valeat virus amantis equae.</l>
<l>Cum voluit, toto glomerantur nubila caelo;</l>
<l n="10" rend="indent">Cum voluit, puro fulget in orbe dies.</l>
<l>Sanguine, siqua fides, stillantia sidera vidi;</l>
<l rend="indent">Purpureus Lunae sanguine vultus erat.</l>
<l>Hanc ego nocturnas versam volitare per umbras</l>
<l rend="indent">Suspicor et pluma corpus anile tegi. </l>
<l n="15">Suspicor, et fama est. oculis quoque pupula duplex</l>
<l rend="indent">Fulminat, et gemino lumen ab orbe venit.</l>
<l>Evocat antiquis proavos atavosque sepulcris</l>
<l rend="indent">Et solidam longo carmine findit humum.</l>
<l>Haec sibi proposuit thalamos temerare pudicos;</l>
<l n="20" rend="indent">Nec tamen eloquio lingua nocente caret.</l>
<l>Fors me sermoni testem dedit; illa monebat</l>
<l rend="indent">Talia &mdash; me duplices occuluere fores:</l>
<l>'Scis here te, mea lux, iuveni placuisse beato?</l>
<l rend="indent">Haesit et in vultu constitit usque tuo.</l>
<l n="25">Et cur non placeas? nulli tua forma secunda est;</l>
<l rend="indent">Me miseram, dignus corpore cultus abest!</l>
<l>Tam felix esses quam formosissima, vellem &mdash; </l>
<l rend="indent">Non ego, te facta divite, pauper ero.</l>
<l>Stella tibi oppositi nocuit contraria Martis.</l>
<l n="30" rend="indent">Mars abiit; signo nunc Venus apta suo.</l>
<l>Prosit ut adveniens, en adspice! dives amator</l>
<l rend="indent">Te cupiit; curae, quid tibi desit, habet.</l>
<l>Est etiam facies, qua se tibi conparet, illi;</l>
<l rend="indent">Si te non emptam vellet, emendus erat.'</l>
<l n="35">Erubuit. 'decet alba quidem pudor ora, sed iste,</l>
<l rend="indent">Si simules, prodest; verus obesse solet.</l>
<l>Cum bene deiectis gremium spectabis ocellis,</l>
<l rend="indent">Quantum quisque ferat, respiciendus erit.</l>
<l>Forsitan inmundae Tatio regnante Sabinae</l>
<l n="40" rend="indent">Noluerint habiles pluribus esse viris;</l>
<l>Nunc Mars externis animos exercet in armis,</l>
<l rend="indent">At Venus Aeneae regnat in urbe sui. </l>
<l>Ludunt formosae; casta est, quam nemo rogavit &mdash; </l>
<l rend="indent">Aut, si rusticitas non vetat, ipsa rogat.</l>
<l n="45">Has quoque, quae frontis rugas in vertice portant,</l>
<l rend="indent">Excute; de rugis crimina multa cadent.</l>
<l>Penelope iuvenum vires temptabat in arcu;</l>
<l rend="indent">Qui latus argueret, corneus arcus erat.</l>
<l>Labitur occulte fallitque volubilis aetas,</l>
<l n="50" rend="indent">Ut celer admissis labitur amnis aquis.</l>
<l>Aera nitent usu, vestis bona quaerit haberi,</l>
<l rend="indent">Canescunt turpi tecta relicta situ &mdash; </l>
<l>Forma, nisi admittas, nullo exercente senescit.</l>
<l rend="indent">Nec satis effectus unus et alter habent;</l>
<l n="55">Certior e multis nec tam invidiosa rapina est.</l>
<l rend="indent">Plena venit canis de grege praeda lupis.</l>
<l>Ecce, quid iste tuus praeter nova carmina vates</l>
<l rend="indent">Donat? amatoris milia multa leges.</l>
<l>Ipse deus vatum palla spectabilis aurea</l>
<l n="60" rend="indent">Tractat inauratae consona fila lyrae.</l>
<l>Qui dabit, ille tibi magno sit maior Homero;</l>
<l rend="indent">Crede mihi, res est ingeniosa dare.</l>
<l>Nec tu, siquis erit capitis mercede redemptus,</l>
<l rend="indent">Despice; gypsati crimen inane pedis.</l>
<l n="65">Nec te decipiant veteres circum atria cerae.</l>
<l rend="indent">Tolle tuos tecum, pauper amator, avos!</l>
<l>Qui, quia pulcher erit, poscet sine munere noctem,</l>
<l rend="indent">Quod det, amatorem flagitet ante suum!</l>
<l>Parcius exigito pretium, dum retia tendis,</l>
<l n="70" rend="indent">Ne fugiant; captos legibus ure tuis! </l>
<l>Nec nocuit simulatus amor; sine, credat amari,</l>
<l rend="indent">Et cave ne gratis hic tibi constet amor!</l>
<l>Saepe nega noctes. capitis modo finge dolorem,</l>
<l rend="indent">Et modo, quae causas praebeat, Isis erit.</l>
<l n="75">Mox recipe, ut nullum patiendi colligat usum,</l>
<l rend="indent">Neve relentescat saepe repulsus amor.</l>
<l>Surda sit oranti tua ianua, laxa ferenti;</l>
<l rend="indent">Audiat exclusi verba receptus amans;</l>
<l>Et, quasi laesa prior, nonnumquam irascere laeso &mdash; </l>
<l n="80" rend="indent">Vanescit culpa culpa repensa tua.</l>
<l>Sed numquam dederis spatiosum tempus in iram:</l>
<l rend="indent">Saepe simultates ira morata facit.</l>
<l>Quin etiam discant oculi lacrimare coacti,</l>
<l rend="indent">Et faciant udas illa vel ille genas;</l>
<l n="85">Nec, siquem falles, tu periurare timeto &mdash; </l>
<l rend="indent">Commodat in lusus numina surda Venus.</l>
<l>Servus et ad partes sollers ancilla parentur,</l>
<l rend="indent">Qui doceant, apte quid tibi possit emi;</l>
<l>Et sibi pauca rogent &mdash; multos si pauca rogabunt,</l>
<l n="90" rend="indent">Postmodo de stipula grandis acervus erit.</l>
<l>Et soror et mater, nutrix quoque carpat amantem;</l>
<l rend="indent">Fit cito per multas praeda petita manus.</l>
<l>Cum te deficient poscendi munera causae,</l>
<l rend="indent">Natalem libo testificare tuum!</l>
<l n="95">Ne securus amet nullo rivale, caveto;</l>
<l rend="indent">Non bene, si tollas proelia, durat amor.</l>
<l>Ille viri videat toto vestigia lecto</l>
<l rend="indent">Factaque lascivis livida colla notis.</l>
<l>Munera praecipue videat, quae miserit alter.</l>
<l n="100" rend="indent">Si dederit nemo, Sacra roganda Via est. </l>
<l>Cum multa abstuleris, ut non tamen omnia donet,</l>
<l rend="indent">Quod numquam reddas, commodet, ipsa roga!</l>
<l>Lingua iuvet mentemque tegat &mdash; blandire noceque;</l>
<l rend="indent">Inpia sub dulci melle venena latent.</l>
<l n="105">Haec si praestiteris usu mihi cognita longo,</l>
<l rend="indent">Nec tulerint voces ventus et aura meas,</l>
<l>Saepe mihi dices vivae bene, saepe rogabis,</l>
<l rend="indent">Ut mea defunctae molliter ossa cubent.'</l>
<l>Vox erat in cursu, cum me mea prodidit umbra,</l>
<l n="110" rend="indent">At nostrae vix se continuere manus,</l>
<l>Quin albam raramque comam lacrimosaque vino</l>
<l rend="indent">Lumina rugosas distraherentque genas.</l>
<l>Di tibi dent nullosque Lares inopemque senectam,</l>
<l rend="indent">Et longas hiemes perpetuamque sitim!</l></div2>
<div2 type="poem" n="9">
<l>Militat omnis amans, et habet sua castra Cupido;</l>
<l rend="indent">Attice, crede mihi, militat omnis amans.</l>
<l>Quae bello est habilis, Veneri quoque convenit aetas.</l>
<l rend="indent">Turpe senex miles, turpe senilis amor.</l>
<l n="5">Quos petiere duces animos in milite forti,</l>
<l rend="indent">Hos petit in socio bella puella viro.</l>
<l>Pervigilant ambo; terra requiescit uterque &mdash; </l>
<l rend="indent">Ille fores dominae servat, at ille ducis.</l>
<l>Militis officium longa est via; mitte puellam,</l>
<l n="10" rend="indent">Strenuus exempto fine sequetur amans. </l>
<l>Ibit in adversos montes duplicataque nimbo</l>
<l rend="indent">Flumina, congestas exteret ille nives,</l>
<l>Nec freta pressurus tumidos causabitur Euros</l>
<l rend="indent">Aptaque verrendis sidera quaeret aquis.</l>
<l n="15">Quis nisi vel miles vel amans et frigora noctis</l>
<l rend="indent">Et denso mixtas perferet imbre nives?</l>
<l>Mittitur infestos alter speculator in hostes;</l>
<l rend="indent">In rivale oculos alter, ut hoste, tenet.</l>
<l>Ille graves urbes, hic durae limen amicae</l>
<l n="20" rend="indent">Obsidet; hic portas frangit, at ille fores.</l>
<l>Saepe soporatos invadere profuit hostes</l>
<l rend="indent">Caedere et armata vulgus inerme manu.</l>
<l>Sic fera Threicii ceciderunt agmina Rhesi,</l>
<l rend="indent">Et dominum capti deseruistis equi.</l>
<l n="25">Nempe maritorum somnis utuntur amantes,</l>
<l rend="indent">Et sua sopitis hostibus arma movent.</l>
<l>Custodum transire manus vigilumque catervas</l>
<l rend="indent">Militis et miseri semper amantis opus.</l>
<l>Mars dubius nec certa Venus; victique resurgunt,</l>
<l n="30" rend="indent">Quosque neges umquam posse iacere, cadunt.</l>
<l>Ergo desidiam quicumque vocabat amorem,</l>
<l rend="indent">Desinat. ingenii est experientis amor.</l>
<l>Ardet in abducta Briseide magnus Achilles &mdash; </l>
<l rend="indent">Dum licet, Argeas frangite, Troes, opes!</l>
<l n="35">Hector ab Andromaches conplexibus ibat ad arma,</l>
<l rend="indent">Et, galeam capiti quae daret, uxor erat.</l>
<l>Summa ducum, Atrides, visa Priameide fertur</l>
<l rend="indent">Maenadis effusis obstipuisse comis. </l>
<l>Mars quoque deprensus fabrilia vincula sensit;</l>
<l n="40" rend="indent">Notior in caelo fabula nulla fuit.</l>
<l>Ipse ego segnis eram discinctaque in otia natus;</l>
<l rend="indent">Mollierant animos lectus et umbra meos.</l>
<l>Inpulit ignavum formosae cura puellae</l>
<l rend="indent">Iussit et in castris aera merere suis.</l>
<l n="45">Inde vides agilem nocturnaque bella gerentem.</l>
<l rend="indent">Qui nolet fieri desidiosus, amet!</l></div2>
<div2 type="poem" n="10">
<l>Qualis ab Eurota Phrygiis avecta carinis</l>
<l rend="indent">Coniugibus belli causa duobus erat,</l>
<l>Qualis erat Lede, quam plumis abditus albis</l>
<l rend="indent">Callidus in falsa lusit adulter ave,</l>
<l n="5">Qualis Amymone siccis erravit in agris,</l>
<l rend="indent">Cum premeret summi verticis urna comas &mdash; </l>
<l>Talis eras; aquilamque in te taurumque timebam,</l>
<l rend="indent">Et quidquid magno de Iove fecit amor.</l>
<l>Nunc timor omnis abest, animique resanuit error,</l>
<l n="10" rend="indent">Nec facies oculos iam capit ista meos.</l>
<l>Cur sim mutatus, quaeris? quia munera poscis.</l>
<l rend="indent">Haec te non patitur causa placere mihi.</l>
<l>Donec eras simplex, animum cum corpore amavi;</l>
<l rend="indent">Nunc mentis vitio laesa figura tua est.</l>
<l n="15">Et puer est et nudus Amor; sine sordibus annos</l>
<l rend="indent">Et nullas vestes, ut sit apertus, habet. </l>
<l>Quid puerum Veneris pretio prostare iubetis?</l>
<l rend="indent">Quo pretium condat, non habet ille sinum!</l>
<l>Nec Venus apta feris Veneris nec filius armis &mdash; </l>
<l n="20" rend="indent">Non decet inbelles aera merere deos.</l>
<l>Stat meretrix certo cuivis mercabilis aere,</l>
<l rend="indent">Et miseras iusso corpore quaerit opes;</l>
<l>Devovet imperium tamen haec lenonis avari</l>
<l rend="indent">Et, quod vos facitis sponte, coacta facit.</l>
<l n="25">Sumite in exemplum pecudes ratione carentes;</l>
<l rend="indent">Turpe erit, ingenium mitius esse feris.</l>
<l>Non equa munus equum, non taurum vacca poposcit;</l>
<l rend="indent">Non aries placitam munere captat ovem.</l>
<l>Sola viro mulier spoliis exultat ademptis,</l>
<l n="30" rend="indent">Sola locat noctes, sola licenda venit,</l>
<l>Et vendit quod utrumque iuvat quod uterque petebat,</l>
<l rend="indent">Et pretium, quanti gaudeat ipsa, facit.</l>
<l>Quae Venus ex aequo ventura est grata duobus,</l>
<l rend="indent">Altera cur illam vendit et alter emit?</l>
<l n="35">Cur mihi sit damno, tibi sit lucrosa voluptas,</l>
<l rend="indent">Quam socio motu femina virque ferunt?</l>
<l>Non bene conducti vendunt periuria testes,</l>
<l rend="indent">Non bene selecti iudicis arca patet.</l>
<l>Turpe reos empta miseros defendere lingua;</l>
<l n="40" rend="indent">Quod faciat magni, turpe tribunal, opes;</l>
<l>Turpe tori reditu census augere paternos,</l>
<l rend="indent">Et faciem lucro prostituisse suam.</l>
<l>Gratia pro rebus merito debetur inemptis;</l>
<l rend="indent">Pro male conducto gratia nulla toro. </l>
<l n="45">Omnia conductor solvit; mercede soluta</l>
<l rend="indent">Non manet officio debitor ille tuo.</l>
<l>Parcite, formosae, pretium pro nocte pacisci;</l>
<l rend="indent">Non habet eventus sordida praeda bonos.</l>
<l>Non fuit armillas tanti pepigisse Sabinas,</l>
<l n="50" rend="indent">Ut premerent sacrae virginis arma caput;</l>
<l>E quibus exierat, traiecit viscera ferro</l>
<l rend="indent">Filius, et poenae causa monile fuit.</l>
<l>Nec tamen indignum est a divite praemia posci;</l>
<l rend="indent">Munera poscenti quod dare possit, habet.</l>
<l n="55">Carpite de plenis pendentes vitibus uvas;</l>
<l rend="indent">Praebeat Alcinoi poma benignus ager!</l>
<l>Officium pauper numeret studiumque fidemque;</l>
<l rend="indent">Quod quis habet, dominae conferat omne suae.</l>
<l>Est quoque carminibus meritas celebrare puellas</l>
<l n="60" rend="indent">Dos mea; quam volui, nota fit arte mea.</l>
<l>Scindentur vestes, gemmae frangentur et aurum;</l>
<l rend="indent">Carmina quam tribuent, fama perennis erit.</l>
<l>Nec dare, sed pretium posci dedignor et odi;</l>
<l rend="indent">Quod nego poscenti, desine velle, dabo!</l></div2>
<div2 type="poem" n="11">
<l>Colligere incertos et in ordine ponere crines</l>
<l rend="indent">Docta neque ancillas inter habenda Nape, </l>
<l>Inque ministeriis furtivae cognita noctis</l>
<l rend="indent">Utilis et dandis ingeniosa notis</l>
<l n="5">Saepe venire ad me dubitantem hortata Corinnam,</l>
<l rend="indent">Saepe laboranti fida reperta mihi &mdash; </l>
<l>Accipe et ad dominam peraratas mane tabellas</l>
<l rend="indent">Perfer et obstantes sedula pelle moras!</l>
<l>Nec silicum venae nec durum in pectore ferrum,</l>
<l n="10" rend="indent">Nec tibi simplicitas ordine maior adest.</l>
<l>Credibile est et te sensisse Cupidinis arcus &mdash; </l>
<l rend="indent">In me militiae signa tuere tuae!</l>
<l>Si quaeret quid agam, spe noctis vivere dices;</l>
<l rend="indent">Cetera fert blanda cera notata manu.</l>
<l n="15">Dum loquor, hora fugit. vacuae bene redde tabellas,</l>
<l rend="indent">Verum continuo fac tamen illa legat.</l>
<l>Adspicias oculos mando frontemque legentis;</l>
<l rend="indent">Et tacito vultu scire futura licet.</l>
<l>Nec mora, perlectis rescribat multa, iubeto;</l>
<l n="20" rend="indent">Odi, cum late splendida cera vacat.</l>
<l>Conprimat ordinibus versus, oculosque moretur</l>
<l rend="indent">Margine in extremo littera rasa meos.</l>
<l>Quid digitos opus est graphio lassare tenendo?</l>
<l rend="indent">Hoc habeat scriptum tota tabella 'veni!'</l>
<l n="25">Non ego victrices lauro redimire tabellas</l>
<l rend="indent">Nec Veneris media ponere in aede morer.</l>
<l>Subscribam: 'Veneri fidas sibi Naso ministras</l>
<l rend="indent">Dedicat, at nuper vile fuistis acer.'</l></div2>
<div2 type="poem" n="12">
<l>Flete meos casus &mdash; tristes rediere tabellae</l>
<l rend="indent">Infelix hodie littera posse negat.</l>
<l>Omina sunt aliquid; modo cum discedere vellet,</l>
<l rend="indent">Ad limen digitos restitit icta Nape.</l>
<l n="5">Missa foras iterum limen transire memento</l>
<l rend="indent">Cautius atque alte sobria ferre pedem!</l>
<l>Ite hinc, difficiles, funebria ligna, tabellae,</l>
<l rend="indent">Tuque, negaturis cera referta notis! &mdash; </l>
<l>Quam, puto, de longae collectam flore cicutae</l>
<l n="10" rend="indent">Melle sub infami Corsica misit apis.</l>
<l>At tamquam minio penitus medicata rubebas &mdash; </l>
<l rend="indent">Ille color vere sanguinolentus erat.</l>
<l>Proiectae triviis iaceatis, inutile lignum,</l>
<l rend="indent">Vosque rotae frangat praetereuntis onus!</l>
<l n="15">Illum etiam, qui vos ex arbore vertit in usum,</l>
<l rend="indent">Convincam puras non habuisse manus.</l>
<l>Praebuit illa arbor misero suspendia collo,</l>
<l rend="indent">Carnifici diras praebuit illa cruces;</l>
<l>Illa dedit turpes raucis bubonibus umbras,</l>
<l n="20" rend="indent">Vulturis in ramis et strigis ova tulit.</l>
<l>His ego commisi nostros insanus amores</l>
<l rend="indent">Molliaque ad dominam verba ferenda dedi?</l>
<l>Aptius hae capiant vadimonia garrula cerae,</l>
<l rend="indent">Quas aliquis duro cognitor ore legat;</l>
<l n="25">Inter ephemeridas melius tabulasque iacerent,</l>
<l rend="indent">In quibus absumptas fleret avarus opes. </l>
<l>Ergo ego vos rebus duplices pro nomine sensi.</l>
<l rend="indent">Auspicii numerus non erat ipse boni.</l>
<l>Quid precer iratus, nisi vos cariosa senectus</l>
<l n="30" rend="indent">Rodat, et inmundo cera sit alba situ?</l></div2>
<div2 type="poem" n="13">
<l>Iam super oceanum venit a seniore marito</l>
<l rend="indent">Flava pruinoso quae vehit axe diem.</l>
<l>'Quo properas, Aurora? mane! &mdash; sic Memnonis umbris</l>
<l rend="indent">Annua sollemni caede parentet avis!</l>
<l n="5">Nunc iuvat in teneris dominae iacuisse lacertis;</l>
<l rend="indent">Si quando, lateri nunc bene iuncta meo est.</l>
<l>Nunc etiam somni pingues et frigidus aer,</l>
<l rend="indent">Et liquidum tenui gutture cantat avis.</l>
<l>Quo properas, ingrata viris, ingrata puellis?</l>
<l n="10" rend="indent">Roscida purpurea supprime lora manu!</l>
<l>Ante tuos ortus melius sua sidera servat</l>
<l rend="indent">Navita nec media nescius errat aqua;</l>
<l>Te surgit quamvis lassus veniente viator,</l>
<l rend="indent">Et miles saevas aptat ad arma manus.</l>
<l n="15">Prima bidente vides oneratos arva colentes;</l>
<l rend="indent">Prima vocas tardos sub iuga panda boves.</l>
<l>Tu pueros somno fraudas tradisque magistris,</l>
<l rend="indent">Ut subeant tenerae verbera saeva manus; </l>
<l>Atque vades sponsum stultos ante Atria mittis,</l>
<l n="20" rend="indent">Unius ut verbi grandia damna ferant.</l>
<l>Nec tu consulto, nec tu iucunda diserto;</l>
<l rend="indent">Cogitur ad lites surgere uterque novas.</l>
<l>Tu, cum feminei possint cessare labores,</l>
<l rend="indent">Lanificam revocas ad sua pensa manum.</l>
<l n="25">Omnia perpeterer &mdash; sed surgere mane puellas,</l>
<l rend="indent">Quis nisi cui non est ulla puella ferat?</l>
<l>Optavi quotiens, ne nox tibi cedere vellet,</l>
<l rend="indent">Ne fugerent vultus sidera mota tuos!</l>
<l>Optavi quotiens, aut ventus frangeret axem,</l>
<l n="30" rend="indent">Aut caderet spissa nube retentus equus!</l>
<l>Invida, quo properas? quod erat tibi filius ater,</l>
<l rend="indent">Materni fuerat pectoris ille color.</l>
<l n="35">Tithono vellem de te narrare liceret;</l>
<l rend="indent">Fabula non caelo turpior ulla foret.</l>
<l>Illum dum refugis, longo quia grandior aevo,</l>
<l rend="indent">Surgis ad invisas a sene mane rotas.</l>
<l>At si, quem mavis, Cephalum conplexa teneres,</l>
<l n="40" rend="indent">Clamares: &quot;lente currite, noctis equi!&quot;</l>
<l>Cur ego plectar amans, si vir tibi marcet ab annis?</l>
<l rend="indent">Num me nupsisti conciliante seni?</l>
<l>Adspice, quot somnos iuveni donarit amato</l>
<l rend="indent">Luna! &mdash; neque illius forma secunda tuae.</l>
<l n="45">Ipse deum genitor, ne te tam saepe videret,</l>
<l rend="indent">Commisit noctes in sua vota duas.' </l>
<l>Iurgia finieram. scires audisse: rubebat &mdash; </l>
<l rend="indent">Nec tamen adsueto tardius orta dies!</l></div2>
<div2 type="poem" n="14">
<l>Dicebam 'medicare tuos desiste capillos!'</l>
<l rend="indent">Tingere quam possis, iam tibi nulla coma est.</l>
<l>At si passa fores, quid erat spatiosius illis?</l>
<l rend="indent">Contigerant imum, qua patet usque, latus.</l>
<l n="5">Quid, quod erant tenues, et quos ornare timeres?</l>
<l rend="indent">Vela colorati qualia Seres habent,</l>
<l>Vel pede quod gracili deducit aranea filum,</l>
<l rend="indent">Cum leve deserta sub trabe nectit opus.</l>
<l>Nec tamen ater erat nec erat tamen aureus ille,</l>
<l n="10" rend="indent">Sed, quamvis neuter, mixtus uterque color &mdash; </l>
<l>Qualem clivosae madidis in vallibus Idae</l>
<l rend="indent">Ardua derepto cortice cedrus habet.</l>
<l>Adde, quod et dociles et centum flexibus apti</l>
<l rend="indent">Et tibi nullius causa doloris erant.</l>
<l n="15">Non acus abrupit, non vallum pectinis illos.</l>
<l rend="indent">Ornatrix tuto corpore semper erat;</l>
<l>Ante meos saepe est oculos ornata nec umquam</l>
<l rend="indent">Bracchia derepta saucia fecit acu.</l>
<l>Saepe etiam nondum digestis mane capillis</l>
<l n="20" rend="indent">Purpureo iacuit semisupina toro.</l>
<l>Tum quoque erat neclecta decens, ut Threcia Bacche,</l>
<l rend="indent">Cum temere in viridi gramine lassa iacet.</l>
<l>Cum graciles essent tamen et lanuginis instar,</l>
<l rend="indent">Heu, male vexatae quanta tulere comae! </l>
<l n="25">Quam se praebuerunt ferro patienter et igni,</l>
<l rend="indent">Ut fieret torto nexilis orbe sinus!</l>
<l>Clamabam: 'scelus est istos, scelus urere crines!</l>
<l rend="indent">Sponte decent; capiti, ferrea, parce tuo!</l>
<l>Vim procul hinc remove! non est, qui debeat uri;</l>
<l n="30" rend="indent">Erudit admotas ipse capillus acus.'</l>
<l>Formosae periere comae &mdash; quas vellet Apollo,</l>
<l rend="indent">Quas vellet capiti Bacchus inesse suo!</l>
<l>Illis contulerim, quas quondam nuda Dione</l>
<l rend="indent">Pingitur umenti sustinuisse manu.</l>
<l n="35">Quid male dispositos quereris periisse capillos?</l>
<l rend="indent">Quid speculum maesta ponis, inepta, manu?</l>
<l>Non bene consuetis a te spectaris ocellis;</l>
<l rend="indent">Ut placeas, debes inmemor esse tui.</l>
<l>Non te cantatae laeserunt paelicis herbae,</l>
<l n="40" rend="indent">Non anus Haemonia perfida lavit aqua;</l>
<l>Nec tibi vis morbi nocuit &mdash; procul omen abesto! &mdash; </l>
<l rend="indent">Nec minuit densas invida lingua comas.</l>
<l>Facta manu culpaque tua dispendia sentis;</l>
<l rend="indent">Ipsa dabas capiti mixta venena tuo.</l>
<l n="45">Nunc tibi captivos mittet Germania crines;</l>
<l rend="indent">Tuta triumphatae munere gentis eris.</l>
<l>O quam saepe comas aliquo mirante rubebis,</l>
<l rend="indent">Et dices: 'empta nunc ego merce probor,</l>
<l>Nescio quam pro me laudat nunc iste Sygambram.</l>
<l n="50" rend="indent">Fama tamen memini cum fuit ista mea.' </l>
<l>Me miserum! lacrimas male continet oraque dextra</l>
<l rend="indent">Protegit ingenuas picta rubore genas.</l>
<l>Sustinet antiquos gremio spectatque capillos,</l>
<l rend="indent">Ei mihi, non illo munera digna loco!</l>
<l n="55">Collige cum vultu mentem! reparabile damnum est.</l>
<l rend="indent">Postmodo nativa conspiciere coma.</l></div2>
<div2 type="poem" n="15">
<l>Quid mihi Livor edax, ignavos obicis annos,</l>
<l rend="indent">Ingeniique vocas carmen inertis opus;</l>
<l>Non me more patrum, dum strenua sustinet aetas,</l>
<l rend="indent">Praemia militiae pulverulenta sequi,</l>
<l n="5">Nec me verbosas leges ediscere nec me</l>
<l rend="indent">Ingrato vocem prostituisse foro?</l>
<l>Mortale est, quod quaeris, opus. mihi fama perennis</l>
<l rend="indent">Quaeritur, in toto semper ut orbe canar.</l>
<l>Vivet Maeonides, Tenedos dum stabit et Ide,</l>
<l n="10" rend="indent">Dum rapidas Simois in mare volvet aquas;</l>
<l>Vivet et Ascraeus, dum mustis uva tumebit,</l>
<l rend="indent">Dum cadet incurva falce resecta Ceres.</l>
<l>Battiades semper toto cantabitur orbe;</l>
<l rend="indent">Quamvis ingenio non valet, arte valet.</l>
<l n="15">Nulla Sophocleo veniet iactura cothurno;</l>
<l rend="indent">Cum sole et luna semper Aratus erit;</l>
<l>Dum fallax servus, durus pater, inproba lena</l>
<l rend="indent">Vivent et meretrix blanda, Menandros erit; </l>
<l>Ennius arte carens animosique Accius oris</l>
<l n="20" rend="indent">Casurum nullo tempore nomen habent.</l>
<l>Varronem primamque ratem quae nesciet aetas,</l>
<l rend="indent">Aureaque Aesonio terga petita duci?</l>
<l>Carmina sublimis tunc sunt peritura Lucreti,</l>
<l rend="indent">Exitio terras cum dabit una dies;</l>
<l n="25">Tityrus et segetes Aeneiaque arma legentur,</l>
<l rend="indent">Roma triumphati dum caput orbis erit;</l>
<l>Donec erunt ignes arcusque Cupidinis arma,</l>
<l rend="indent">Discentur numeri, culte Tibulle, tui;</l>
<l>Gallus et Hesperiis et Gallus notus Eois,</l>
<l n="30" rend="indent">Et sua cum Gallo nota Lycoris erit.</l>
<l>Ergo, cum silices, cum dens patientis aratri</l>
<l rend="indent">Depereant aevo, carmina morte carent.</l>
<l>Cedant carminibus reges regumque triumphi,</l>
<l rend="indent">Cedat et auriferi ripa benigna Tagi!</l>
<l n="35">Vilia miretur vulgus; mihi flavus Apollo</l>
<l rend="indent">Pocula Castalia plena ministret aqua,</l>
<l>Sustineamque coma metuentem frigora myrtum,</l>
<l rend="indent">Atque a sollicito multus amante legar!</l>
<l>Pascitur in vivis Livor; post fata quiescit,</l>
<l n="40" rend="indent">Cum suus ex merito quemque tuetur honos.</l>
<l>Ergo etiam cum me supremus adederit ignis,</l>
<l rend="indent">Vivam, parsque mei multa superstes erit. 
</l></div2></div1>
<div1 type="book" n="2">
<head>Liber secundus</head>
<div2 type="poem" n="1">
<l>Hoc quoque conposui Paelignis natus aquosis,</l>
<l rend="indent">Ille ego nequitiae Naso poeta meae.</l>
<l>Hoc quoque iussit Amor &mdash; procul hinc, procul este, severae!</l>
<l rend="indent">Non estis teneris apta theatra modis.</l>
<l n="5">Me legat in sponsi facie non frigida virgo,</l>
<l rend="indent">Et rudis ignoto tactus amore puer;</l>
<l>Atque aliquis iuvenum quo nunc ego saucius arcu</l>
<l rend="indent">Agnoscat flammae conscia signa suae,</l>
<l>Miratusque diu 'quo' dicat 'ab indice doctus</l>
<l n="10" rend="indent">Conposuit casus iste poeta meos?'</l>
<l>Ausus eram, memini, caelestia dicere bella</l>
<l rend="indent">Centimanumque Gyen &mdash; et satis oris erat &mdash; </l>
<l>Cum male se Tellus ulta est, ingestaque Olympo</l>
<l rend="indent">Ardua devexum Pelion Ossa tulit.</l>
<l n="15">In manibus nimbos et cum Iove fulmen habebam,</l>
<l rend="indent">Quod bene pro caelo mitteret ille suo &mdash; </l>
<l>Clausit amica fores! ego cum Iove fulmen omisi;</l>
<l rend="indent">Excidit ingenio Iuppiter ipse meo.</l>
<l>Iuppiter, ignoscas! nil me tua tela iuvabant;</l>
<l n="20" rend="indent">Clausa tuo maius ianua fulmen habet. </l>
<l>Blanditias elegosque levis, mea tela, resumpsi;</l>
<l rend="indent">Mollierunt duras lenia verba fores.</l>
<l>Carmina sanguineae deducunt cornua lunae,</l>
<l rend="indent">Et revocant niveos solis euntis equos;</l>
<l n="25">Carmine dissiliunt abruptis faucibus angues,</l>
<l rend="indent">Inque suos fontes versa recurrit aqua.</l>
<l>Carminibus cessere fores, insertaque posti,</l>
<l rend="indent">Quamvis robur erat, carmine victa sera est.</l>
<l>Quid mihi profuerit velox cantatus Achilles?</l>
<l n="30" rend="indent">Quid pro me Atrides alter et alter agent,</l>
<l>Quique tot errando, quot bello, perdidit annos,</l>
<l rend="indent">Raptus et Haemoniis flebilis Hector equis?</l>
<l>At facie tenerae laudata saepe puellae,</l>
<l rend="indent">Ad vatem, pretium carminis, ipsa venit.</l>
<l n="35">Magna datur merces! heroum clara valete</l>
<l rend="indent">Nomina; non apta est gratia vestra mihi!</l>
<l>Ad mea formosos vultus adhibete, puellae,</l>
<l rend="indent">Carmina, purpureus quae mihi dictat Amor!</l></div2>
<div2 type="poem" n="2">
<l>Quem penes est dominam servandi cura, Bagoa,</l>
<l rend="indent">Dum perago tecum pauca, sed apta, vaca.</l>
<l>Hesterna vidi spatiantem luce puellam</l>
<l rend="indent">Illa, quae Danai porticus agmen habet.</l>
<l n="5">Protinus, ut placuit, misi scriptoque rogavi.</l>
<l rend="indent">Rescripsit trepida 'non licet!' illa manu; </l>
<l>Et, cur non liceat, quaerenti reddita causa est,</l>
<l rend="indent">Quod nimium dominae cura molesta tua est.</l>
<l>Si sapis, o custos, odium, mihi crede, mereri</l>
<l n="10" rend="indent">Desine; quem metuit quisque, perisse cupit.</l>
<l>Vir quoque non sapiens; quid enim servare laboret,</l>
<l rend="indent">Unde nihil, quamvis non tueare, perit?</l>
<l>Sed gerat ille suo morem furiosus amori</l>
<l rend="indent">Et castum, multis quod placet, esse putet;</l>
<l n="15">Huic furtiva tuo libertas munere detur,</l>
<l rend="indent">Quam dederis illi, reddat ut illa tibi.</l>
<l>Conscius esse velis &mdash; domina est obnoxia servo;</l>
<l rend="indent">Conscius esse times &mdash; dissimulare licet.</l>
<l>Scripta leget secum &mdash; matrem misisse putato!</l>
<l n="20" rend="indent">Venerit ignotus &mdash; postmodo notus erit.</l>
<l>Ibit ad adfectam, quae non languebit, amicam:</l>
<l rend="indent">Visat! iudiciis aegra sit illa tuis.</l>
<l>Si faciet tarde, ne te mora longa fatiget,</l>
<l rend="indent">Inposita gremio stertere fronte potes.</l>
<l n="25">Nec tu, linigeram fieri quid possit ad Isim,</l>
<l rend="indent">Quaesieris nec tu curva theatra time!</l>
<l>Conscius adsiduos commissi tollet honores &mdash; </l>
<l rend="indent">Quis minor est autem quam tacuisse labor?</l>
<l>Ille placet versatque domum neque verbera sentit;</l>
<l n="30" rend="indent">Ille potens &mdash; alii, sordida turba, iacent.</l>
<l>Huic, verae ut lateant causae, finguntur inanes;</l>
<l rend="indent">Atque ambo domini, quod probat una, probant.</l>
<l>Cum bene vir traxit vultum rugasque coegit,</l>
<l rend="indent">Quod voluit fieri blanda puella, facit. </l>
<l n="35">Sed tamen interdum tecum quoque iurgia nectat,</l>
<l rend="indent">Et simulet lacrimas carnificemque vocet.</l>
<l>Tu contra obiciens, quae tuto diluat illa,</l>
<l rend="indent">Et veris falso crimine deme fidem.</l>
<l>Sic tibi semper honos, sic alta peculia crescent.</l>
<l n="40" rend="indent">Haec fac, in exiguo tempore liber eris.</l>
<l>Adspicis indicibus nexas per colla catenas?</l>
<l rend="indent">Squalidus orba fide pectora carcer habet.</l>
<l>Quaerit aquas in aquis et poma fugacia captat</l>
<l rend="indent">Tantalus &mdash; hoc illi garrula lingua dedit.</l>
<l n="45">Dum nimium servat custos Iunonius Io,</l>
<l rend="indent">Ante suos annos occidit; illa dea est!</l>
<l>Vidi ego conpedibus liventia crura gerentem,</l>
<l rend="indent">Unde vir incestum scire coactus erat.</l>
<l>Poena minor merito. nocuit mala lingua duobus;</l>
<l n="50" rend="indent">Vir doluit, famae damna puella tulit.</l>
<l>Crede mihi, nulli sunt crimina grata marito,</l>
<l rend="indent">Nec quemquam, quamvis audiat, illa iuvant.</l>
<l>Seu tepet, indicium securas prodis ad aures;</l>
<l rend="indent">Sive amat, officio fit miser ille tuo.</l>
<l n="55">Culpa nec ex facili quamvis manifesta probatur;</l>
<l rend="indent">Iudicis illa sui tuta favore venit.</l>
<l>Viderit ipse licet, credet tamen ille neganti</l>
<l rend="indent">Damnabitque oculos et sibi verba dabit.</l>
<l>Adspiciat dominae lacrimas, plorabit et ipse,</l>
<l n="60" rend="indent">Et dicet: 'poenas garrulus iste dabit!'</l>
<l>Quid dispar certamen inis? tibi verbera victo</l>
<l rend="indent">Adsunt, in gremio iudicis illa sedet. </l>
<l>Non scelus adgredimur, non ad miscenda coimus</l>
<l rend="indent">Toxica, non stricto fulminat ense manus.</l>
<l n="65">Quaerimus, ut tuto per te possimus amare.</l>
<l rend="indent">Quid precibus nostris mollius esse potest?</l></div2>
<div2 type="poem" n="3">
<l>Ei mihi, quod dominam nec vir nec femina servas</l>
<l rend="indent">Mutua nec Veneris gaudia nosse potes!</l>
<l>Qui primus pueris genitalia membra recidit,</l>
<l rend="indent">Vulnera quae fecit, debuit ipse pati.</l>
<l n="5">Mollis in obsequium facilisque rogantibus esses,</l>
<l rend="indent">Si tuus in quavis praetepuisset amor.</l>
<l>Non tu natus equo, non fortibus utilis armis;</l>
<l rend="indent">Bellica non dextrae convenit hasta tuae.</l>
<l>Ista mares tractent; tu spes depone viriles.</l>
<l n="10" rend="indent">Sunt tibi cum domina signa ferenda tua.</l>
<l>Hanc inple meritis, huius tibi gratia prosit;</l>
<l rend="indent">Si careas illa, quis tuus usus erit?</l>
<l>Est etiam facies, sunt apti lusibus anni;</l>
<l rend="indent">Indigna est pigro forma perire situ.</l>
<l n="15">Fallere te potuit, quamvis habeare molestus;</l>
<l rend="indent">Non caret effectu, quod voluere duo.</l>
<l>Aptius ut fuerit precibus temptasse, rogamus,</l>
<l rend="indent">Dum bene ponendi munera tempus habes. </l></div2>
<div2 type="poem" n="4">
<l>Non ego mendosos ausim defendere mores</l>
<l rend="indent">Falsaque pro vitiis arma movere meis.</l>
<l>Confiteor &mdash; siquid prodest delicta fateri;</l>
<l rend="indent">In mea nunc demens crimina fassus eo.</l>
<l n="5">Odi, nec possum, cupiens, non esse quod odi;</l>
<l rend="indent">Heu, quam quae studeas ponere ferre grave est!</l>
<l>Nam desunt vires ad me mihi iusque regendum;</l>
<l rend="indent">Auferor ut rapida concita puppis aqua.</l>
<l>Non est certa meos quae forma invitet amores &mdash; </l>
<l n="10" rend="indent">Centum sunt causae, cur ego semper amem.</l>
<l>Sive aliqua est oculos in humum deiecta modestos,</l>
<l rend="indent">Uror, et insidiae sunt pudor ille meae;</l>
<l>Sive procax aliqua est, capior, quia rustica non est,</l>
<l rend="indent">Spemque dat in molli mobilis esse toro.</l>
<l n="15">Aspera si visa est rigidasque imitata Sabinas,</l>
<l rend="indent">Velle, sed ex alto dissimulare puto.</l>
<l>Sive es docta, places raras dotata per artes;</l>
<l rend="indent">Sive rudis, placita es simplicitate tua.</l>
<l>Est, quae Callimachi prae nostris rustica dicat</l>
<l n="20" rend="indent">Carmina &mdash; cui placeo, protinus ipsa placet.</l>
<l>Est etiam, quae me vatem et mea carmina culpet &mdash; </l>
<l rend="indent">Culpantis cupiam sustinuisse femur.</l>
<l>Molliter incedit &mdash; motu capit; altera dura est &mdash; </l>
<l rend="indent">At poterit tacto mollior esse viro.</l>
<l n="25">Haec quia dulce canit flectitque facillima vocem,</l>
<l rend="indent">Oscula cantanti rapta dedisse velim; </l>
<l>Haec querulas habili percurrit pollice chordas &mdash; </l>
<l rend="indent">Tam doctas quis non possit amare manus?</l>
<l>Illa placet gestu numerosaque bracchia ducit</l>
<l n="30" rend="indent">Et tenerum molli torquet ab arte latus &mdash; </l>
<l>Ut taceam de me, qui causa tangor ab omni,</l>
<l rend="indent">Illic Hippolytum pone, Priapus erit!</l>
<l>Tu, quia tam longa es, veteres heroidas aequas</l>
<l rend="indent">Et potes in toto multa iacere toro.</l>
<l n="35">Haec habilis brevitate sua est. corrumpor utraque;</l>
<l rend="indent">Conveniunt voto longa brevisque meo.</l>
<l>Non est culta &mdash; subit, quid cultae accedere possit;</l>
<l rend="indent">Ornata est &mdash; dotes exhibet ipsa suas.</l>
<l>Candida me capiet, capiet me flava puella,</l>
<l n="40" rend="indent">Est etiam in fusco grata colore Venus.</l>
<l>Seu pendent nivea pulli cervice capilli,</l>
<l rend="indent">Leda fuit nigra conspicienda coma;</l>
<l>Seu flavent, placuit croceis Aurora capillis.</l>
<l rend="indent">Omnibus historiis se meus aptat amor.</l>
<l n="45">Me nova sollicitat, me tangit serior aetas;</l>
<l rend="indent">Haec melior, specie corporis illa placet.</l>
<l>Denique quas tota quisquam probet urbe puellas,</l>
<l rend="indent">Noster in has omnis ambitiosus amor.</l></div2>
<div2 type="poem" n="5">
<l>Nullus amor tanti est &mdash; abeas, pharetrate Cupido! &mdash; </l>
<l rend="indent">Ut mihi sint totiens maxima vota mori. </l>
<l>Vota mori mea sunt, cum te peccasse recordor,</l>
<l rend="indent">O mihi perpetuum nata puella malum!</l>
<l n="5">Non male deletae nudant tua facta tabellae,</l>
<l rend="indent">Nec data furtive munera crimen habent.</l>
<l>O utinam arguerem sic, ut non vincere possem!</l>
<l rend="indent">Me miserum! quare tam bona causa mea est?</l>
<l>Felix, qui quod amat defendere fortiter audet,</l>
<l n="10" rend="indent">Cui sua 'non feci!' dicere amica potest.</l>
<l>Ferreus est nimiumque suo favet ille dolori,</l>
<l rend="indent">Cui petitur victa palma cruenta rea.</l>
<l>Ipse miser vidi, cum me dormire putares,</l>
<l rend="indent">Sobrius adposito crimina vestra mero.</l>
<l n="15">Multa supercilio vidi vibrante loquentes;</l>
<l rend="indent">Nutibus in vestris pars bona vocis erat.</l>
<l>Non oculi tacuere tui, conscriptaque vino</l>
<l rend="indent">Mensa, nec in digitis littera nulla fuit.</l>
<l>Sermonem agnovi, quod non videatur, agentem</l>
<l n="20" rend="indent">Verbaque pro certis iussa valere notis.</l>
<l>Iamque frequens ierat mensa conviva relicta;</l>
<l rend="indent">Conpositi iuvenes unus et alter erant.</l>
<l>Inproba tum vero iungentes oscula vidi &mdash; </l>
<l rend="indent">Illa mihi lingua nexa fuisse liquet &mdash; </l>
<l n="25">Qualia non fratri tulerit germana severo,</l>
<l rend="indent">Sed tulerit cupido mollis amica viro;</l>
<l>Qualia credibile est non Phoebo ferre Dianam,</l>
<l rend="indent">Sed Venerem Marti saepe tulisse suo.</l>
<l>'Quid facis?' exclamo, 'quo nunc mea gaudia differs?</l>
<l n="30" rend="indent">Iniciam dominas in mea iura manus! </l>
<l>Haec tibi sunt mecum, mihi sunt communia tecum &mdash; </l>
<l rend="indent">In bona cur quisquam tertius ista venit?'</l>
<l>Haec ego, quaeque dolor linguae dictavit; at illi</l>
<l rend="indent">Conscia purpureus venit in ora pudor,</l>
<l n="35">Quale coloratum Tithoni coniuge caelum</l>
<l rend="indent">Subrubet, aut sponso visa puella novo;</l>
<l>Quale rosae fulgent inter sua lilia mixtae,</l>
<l rend="indent">Aut ubi cantatis Luna laborat equis,</l>
<l>Aut quod, ne longis flavescere possit ab annis,</l>
<l n="40" rend="indent">Maeonis Assyrium femina tinxit ebur.</l>
<l>Hic erat aut alicui color ille simillimus horum,</l>
<l rend="indent">Et numquam visu pulchrior illa fuit.</l>
<l>Spectabat terram &mdash; terram spectare decebat;</l>
<l rend="indent">Maesta erat in vultu &mdash; maesta decenter erat.</l>
<l n="45">Sicut erant, et erant culti, laniare capillos</l>
<l rend="indent">Et fuit in teneras impetus ire genas &mdash; </l>
<l>Ut faciem vidi, fortes cecidere lacerti;</l>
<l rend="indent">Defensa est armis nostra puella suis.</l>
<l>Qui modo saevus eram, supplex ultroque rogavi,</l>
<l n="50" rend="indent">Oscula ne nobis deteriora daret.</l>
<l>Risit et ex animo dedit optima &mdash; qualia possent</l>
<l rend="indent">Excutere irato tela trisulca Iovi;</l>
<l>Torqueor infelix, ne tam bona senserit alter,</l>
<l rend="indent">Et volo non ex hac illa fuisse nota.</l>
<l n="55">Haec quoque, quam docui, multo meliora fuerunt,</l>
<l rend="indent">Et quiddam visa est addidicisse novi.</l>
<l>Quod nimium placuere, malum est, quod tota labellis</l>
<l rend="indent">Lingua tua est nostris, nostra recepta tuis.</l>
<l>Nec tamen hoc unum doleo &mdash; non oscula tantum</l>
<l n="60" rend="indent">Iuncta queror, quamvis haec quoque iuncta queror;</l>
<l>Illa nisi in lecto nusquam potuere doceri.</l>
<l rend="indent">Nescio quis pretium grande magister habet. </l></div2>
<div2 type="poem" n="6">
<l>Psittacus, Eois imitatrix ales ab Indis,</l>
<l rend="indent">Occidit &mdash; exequias ite frequenter, aves!</l>
<l>Ite, piae volucres, et plangite pectora pinnis</l>
<l rend="indent">Et rigido teneras ungue notate genas;</l>
<l n="5">Horrida pro maestis lanietur pluma capillis,</l>
<l rend="indent">Pro longa resonent carmina vestra tuba!</l>
<l>Quod scelus Ismarii quereris, Philomela, tyranni,</l>
<l rend="indent">Expleta est annis ista querela suis;</l>
<l>Alitis in rarae miserum devertere funus &mdash; </l>
<l n="10" rend="indent">Magna, sed antiqua est causa doloris Itys.</l>
<l>Omnes, quae liquido libratis in aere cursus,</l>
<l rend="indent">Tu tamen ante alios, turtur amice, dole!</l>
<l>Plena fuit vobis omni concordia vita,</l>
<l rend="indent">Et stetit ad finem longa tenaxque fides.</l>
<l n="15">Quod fuit Argolico iuvenis Phoceus Orestae,</l>
<l rend="indent">Hoc tibi, dum licuit, psittace, turtur erat.</l>
<l>Quid tamen ista fides, quid rari forma coloris,</l>
<l rend="indent">Quid vox mutandis ingeniosa sonis,</l>
<l>Quid iuvat, ut datus es, nostrae placuisse puellae? &mdash; </l>
<l n="20" rend="indent">Infelix, avium gloria, nempe iaces!</l>
<l>Tu poteras fragiles pinnis hebetare zmaragdos</l>
<l rend="indent">Tincta gerens rubro Punica rostra croco.</l>
<l>Non fuit in terris vocum simulantior ales &mdash; </l>
<l rend="indent">Reddebas blaeso tam bene verba sono!</l>
<l n="25">Raptus es invidia &mdash; non tu fera bella movebas;</l>
<l rend="indent">Garrulus et placidae pacis amator eras. </l>
<l>Ecce, coturnices inter sua proelia vivunt;</l>
<l rend="indent">Forsitan et fiunt inde frequenter anus.</l>
<l>Plenus eras minimo, nec prae sermonis amore</l>
<l n="30" rend="indent">In multos poteras ora vacare cibos.</l>
<l>Nux erat esca tibi, causaeque papavera somni,</l>
<l rend="indent">Pellebatque sitim simplicis umor aquae.</l>
<l>Vivit edax vultur ducensque per aera gyros</l>
<l rend="indent">Miluus et pluviae graculus auctor aquae;</l>
<l n="35">Vivit et armiferae cornix invisa Minervae &mdash; </l>
<l rend="indent">Illa quidem saeclis vix moritura novem;</l>
<l>Occidit illa loquax humanae vocis imago,</l>
<l rend="indent">Psittacus, extremo munus ab orbe datum!</l>
<l>Optima prima fere manibus rapiuntur avaris;</l>
<l n="40" rend="indent">Inplentur numeris deteriora suis.</l>
<l>Tristia Phylacidae Thersites funera vidit,</l>
<l rend="indent">Iamque cinis vivis fratribus Hector erat.</l>
<l>Quid referam timidae pro te pia vota puellae &mdash; </l>
<l rend="indent">Vota procelloso per mare rapta Noto?</l>
<l n="45">Septima lux venit non exhibitura sequentem,</l>
<l rend="indent">Et stabat vacuo iam tibi Parca colo.</l>
<l>Nec tamen ignavo stupuerunt verba palato;</l>
<l rend="indent">Clamavit moriens lingua: 'Corinna, vale!'</l>
<l>Colle sub Elysio nigra nemus ilice frondet,</l>
<l n="50" rend="indent">Udaque perpetuo gramine terra viret.</l>
<l>Siqua fides dubiis, volucrum locus ille piarum</l>
<l rend="indent">Dicitur, obscenae quo prohibentur aves.</l>
<l>Illic innocui late pascuntur olores</l>
<l rend="indent">Et vivax phoenix, unica semper avis;</l>
<l n="55">Explicat ipsa suas ales Iunonia pinnas,</l>
<l rend="indent">Oscula dat cupido blanda columba mari. </l>
<l>Psittacus has inter nemorali sede receptus</l>
<l rend="indent">Convertit volucres in sua verba pias.</l>
<l>Ossa tegit tumulus &mdash; tumulus pro corpore magnus &mdash; </l>
<l n="60" rend="indent">Quo lapis exiguus par sibi carmen habet:</l>
<l>Colligor ex ipso dominae placuisse sepulcro.</l>
<l rend="indent">Ora fuere mihi plus ave docta loqui.</l></div2>
<div2 type="poem" n="7">
<l>Ergo sufficiam reus in nova crimina semper?</l>
<l rend="indent">Ut vincam, totiens dimicuisse piget.</l>
<l>Sive ego marmorei respexi summa theatri,</l>
<l rend="indent">Eligis e multis, unde dolere velis;</l>
<l n="5">Candida seu tacito vidit me femina vultu,</l>
<l rend="indent">In vultu tacitas arguis esse notas.</l>
<l>Siquam laudavi, misero petis ungue capillos;</l>
<l rend="indent">Si culpo, crimen dissimulare putas.</l>
<l>Sive bonus color est, in te quoque frigidus esse,</l>
<l n="10" rend="indent">Seu malus, alterius dicor amore mori.</l>
<l>Atque ego peccati vellem mihi conscius essem!</l>
<l rend="indent">Aequo animo poenam, qui meruere, ferunt;</l>
<l>Nunc temere insimulas credendoque omnia frustra</l>
<l rend="indent">Ipsa vetas iram pondus habere tuam.</l>
<l n="15">Adspice, ut auritus miserandae sortis asellus</l>
<l rend="indent">Adsiduo domitus verbere lentus eat! </l>
<l>Ecce novum crimen! sollers ornare Cypassis</l>
<l rend="indent">Obicitur dominae contemerasse torum.</l>
<l>Di melius, quam me, si sit peccasse libido,</l>
<l n="20" rend="indent">Sordida contemptae sortis amica iuvet!</l>
<l>Quis Veneris famulae conubia liber inire</l>
<l rend="indent">Tergaque conplecti verbere secta velit?</l>
<l>Adde, quod ornandis illa est operata capillis</l>
<l rend="indent">Et tibi perdocta est grata ministra manu &mdash; </l>
<l n="25">Scilicet ancillam, quae tam tibi fida, rogarem!</l>
<l rend="indent">Quid, nisi ut indicio iuncta repulsa foret?</l>
<l>Per Venerem iuro puerique volatilis arcus,</l>
<l rend="indent">Me non admissi criminis esse reum!</l></div2>
<div2 type="poem" n="8">
<l>Ponendis in mille modos perfecta capillis,</l>
<l rend="indent">Comere sed solas digna, Cypassi, deas,</l>
<l>Et mihi iucundo non rustica cognita furto,</l>
<l rend="indent">Apta quidem dominae, sed magis apta mihi &mdash; </l>
<l n="5">Quis fuit inter nos sociati corporis index?</l>
<l rend="indent">Sensit concubitus unde Corinna tuos?</l>
<l>Num tamen erubui? num, verbo lapsus in ullo,</l>
<l rend="indent">Furtivae Veneris conscia signa dedi?</l>
<l>Quid, quod in ancilla siquis delinquere possit,</l>
<l n="10" rend="indent">Illum ego contendi mente carere bona?</l>
<l>Thessalus ancillae facie Briseidos arsit;</l>
<l rend="indent">Serva Mycenaeo Phoebas amata duci.</l>
<l>Nec sum ego Tantalide maior, nec maior Achille;</l>
<l rend="indent">Quod decuit reges, cur mihi turpe putem? </l>
<l n="15">Ut tamen iratos in te defixit ocellos,</l>
<l rend="indent">Vidi te totis erubuisse genis;</l>
<l>At quanto, si forte refers, praesentior ipse</l>
<l rend="indent">Per Veneris feci numina magna fidem!</l>
<l>Tu, dea, tu iubeas animi periuria puri</l>
<l n="20" rend="indent">Carpathium tepidos per mare ferre Notos!</l>
<l>Pro quibus officiis pretium mihi dulce repende</l>
<l rend="indent">Concubitus hodie, fusca Cypassi, tuos!</l>
<l>Quid renuis fingisque novos, ingrata, timores?</l>
<l rend="indent">Unum est e dominis emeruisse satis.</l>
<l n="25">Quod si stulta negas, index anteacta fatebor,</l>
<l rend="indent">Et veniam culpae proditor ipse meae,</l>
<l>Quoque loco tecum fuerim, quotiensque, Cypassi,</l>
<l rend="indent">Narrabo dominae, quotque quibusque modis!</l></div2>
<div2 type="poem" n="9a">
<l>O numquam pro re satis indignande Cupido,</l>
<l rend="indent">O in corde meo desidiose puer &mdash; </l>
<l>Quid me, qui miles numquam tua signa reliqui,</l>
<l rend="indent">Laedis, et in castris vulneror ipse meis?</l>
<l n="5">Cur tua fax urit, figit tuus arcus amicos?</l>
<l rend="indent">Gloria pugnantes vincere maior erat.</l>
<l>Quid? non Haemonius, quem cuspide perculit, heros</l>
<l rend="indent">Confossum medica postmodo iuvit ope? </l>
<l>Venator sequitur fugientia; capta relinquit</l>
<l n="10" rend="indent">Semper et inventis ulteriora petit.</l>
<l>Nos tua sentimus, populus tibi deditus, arma;</l>
<l rend="indent">Pigra reluctanti cessat in hoste manus.</l>
<l>Quid iuvat in nudis hamata retundere tela</l>
<l rend="indent">Ossibus? ossa mihi nuda relinquit amor.</l>
<l n="15">Tot sine amore viri, tot sunt sine amore puellae! &mdash; </l>
<l rend="indent">Hinc tibi cum magna laude triumphus eat.</l>
<l>Roma, nisi inmensum vires promosset in orbem,</l>
<l rend="indent">Stramineis esset nunc quoque tecta casis.</l>
<l>Fessus in acceptos miles deducitur agros;</l>
<l n="20" rend="indent">Mittitur in saltus carcere liber equus;</l>
<l>Longaque subductam celant navalia pinum,</l>
<l rend="indent">Tutaque deposito poscitur ense rudis.</l>
<l>Me quoque, qui totiens merui sub amore puellae,</l>
<l rend="indent">Defunctum placide vivere tempus erat.</l></div2>
<div2 type="poem" n="9b">
<l n="25">'Vive' deus 'posito' siquis mihi dicat 'amore!'</l>
<l rend="indent">Deprecer &mdash; usque adeo dulce puella malum est.</l>
<l>Cum bene pertaesum est, animoque relanguit ardor,</l>
<l rend="indent">Nescio quo miserae turbine mentis agor.</l>
<l>Ut rapit in praeceps dominum spumantia frustra</l>
<l n="30" rend="indent">Frena retentantem durior oris equus;</l>
<l>Ut subitus, prope iam prensa tellure, carinam</l>
<l rend="indent">Tangentem portus ventus in alta rapit &mdash; </l>
<l>Sic me saepe refert incerta Cupidinis aura,</l>
<l rend="indent">Notaque purpureus tela resumit Amor. </l>
<l n="35">Fige, puer! positis nudus tibi praebeor armis;</l>
<l rend="indent">Hic tibi sunt vires, hac tua dextra facit;</l>
<l>Huc tamquam iussae veniunt iam sponte sagittae &mdash; </l>
<l rend="indent">Vix illis prae me nota pharetra sua est!</l>
<l>Infelix, tota quicumque quiescere nocte</l>
<l n="40" rend="indent">Sustinet et somnos praemia magna vocat!</l>
<l>Stulte, quid est somnus, gelidae nisi mortis imago!</l>
<l rend="indent">Longa quiescendi tempora fata dabunt.</l>
<l>Me modo decipiant voces fallacis amicae;</l>
<l rend="indent">Sperando certe gaudia magna feram.</l>
<l n="45">Et modo blanditias dicat, modo iurgia nectat;</l>
<l rend="indent">Saepe fruar domina, saepe repulsus eam.</l>
<l>Quod dubius Mars est, per te, privigne Cupido, est;</l>
<l rend="indent">Et movet exemplo vitricus arma tuo.</l>
<l>Tu levis es multoque tuis ventosior alis,</l>
<l n="50" rend="indent">Gaudiaque ambigua dasque negasque fide.</l>
<l>Si tamen exaudis, pulchra cum matre, Cupido,</l>
<l rend="indent">Indeserta meo pectore regna gere!</l>
<l>Accedant regno, nimium vaga turba, puellae!</l>
<l rend="indent">Ambobus populis sic venerandus eris.</l></div2>
<div2 type="poem" n="10">
<l>Tu mihi, tu certe, memini, Graecine, negabas</l>
<l rend="indent">Uno posse aliquem tempore amare duas.</l>
<l>Per te ego decipior, per te deprensus inermis &mdash; </l>
<l rend="indent">Ecce, duas uno tempore turpis amo! </l>
<l n="5">Utraque formosa est, operosae cultibus ambae;</l>
<l rend="indent">Artibus in dubio est haec sit an illa prior.</l>
<l>Pulchrior hac illa est, haec est quoque pulchrior illa;</l>
<l rend="indent">Et magis haec nobis, et magis illa placet!</l>
<l>Erro, velut ventis discordibus acta phaselos,</l>
<l n="10" rend="indent">Dividuumque tenent alter et alter amor.</l>
<l>Quid geminas, Erycina, meos sine fine dolores?</l>
<l rend="indent">Non erat in curas una puella satis?</l>
<l>Quid folia arboribus, quid pleno sidera caelo,</l>
<l rend="indent">In freta collectas alta quid addis aquas?</l>
<l n="15">Sed tamen hoc melius, quam si sine amore iacerem &mdash; </l>
<l rend="indent">Hostibus eveniat vita severa meis!</l>
<l>Hostibus eveniat viduo dormire cubili</l>
<l rend="indent">Et medio laxe ponere membra toro!</l>
<l>At mihi saevus amor somnos abrumpat inertes,</l>
<l n="20" rend="indent">Simque mei lecti non ego solus onus!</l>
<l>Me mea disperdat nullo prohibente puella &mdash; </l>
<l rend="indent">Si satis una potest, si minus una, duae!</l>
<l>Sufficiam &mdash; graciles, non sunt sine viribus artus;</l>
<l rend="indent">Pondere, non nervis corpora nostra carent;</l>
<l n="25">Et lateri dabit in vires alimenta voluptas.</l>
<l rend="indent">Decepta est opera nulla puella mea;</l>
<l>Saepe ego lascive consumpsi tempora noctis,</l>
<l rend="indent">Utilis et forti corpore mane fui.</l>
<l>Felix, quem Veneris certamina mutua perdunt!</l>
<l n="30" rend="indent">Di faciant, leti causa sit ista mei!</l>
<l>Induat adversis contraria pectora telis</l>
<l rend="indent">Miles et aeternum sanguine nomen emat.</l>
<l>Quaerat avarus opes et, quae lassarit arando,</l>
<l rend="indent">Aequora periuro naufragus ore bibat. </l>
<l n="35">At mihi contingat Veneris languescere motu,</l>
<l rend="indent">Cum moriar, medium solvar et inter opus;</l>
<l>Atque aliquis nostro lacrimans in funere dicat:</l>
<l rend="indent">'Conveniens vitae mors fuit ista tuae!'</l></div2>
<div2 type="poem" n="11">
<l>Prima malas docuit mirantibus aequoris undis</l>
<l rend="indent">Peliaco pinus vertice caesa vias,</l>
<l>Quae concurrentis inter temeraria cautes</l>
<l rend="indent">Conspicuam fulvo vellere vexit ovem.</l>
<l n="5">O utinam, nequis remo freta longa moveret,</l>
<l rend="indent">Argo funestas pressa bibisset aquas!</l>
<l>Ecce, fugit notumque torum sociosque Penates</l>
<l rend="indent">Fallacisque vias ire Corinna parat.</l>
<l>Quam tibi, me miserum, Zephyros Eurosque timebo</l>
<l n="10" rend="indent">Et gelidum Borean egelidumque Notum!</l>
<l>Non illic urbes, non tu mirabere silvas;</l>
<l rend="indent">Una est iniusti caerula forma maris.</l>
<l>Nec medius tenuis conchas pictosque lapillos</l>
<l rend="indent">Pontus habet; bibuli litoris illa mora est.</l>
<l n="15">Litora marmoreis pedibus signate, puellae;</l>
<l rend="indent">Hactenus est tutum &mdash; cetera caeca via est.</l>
<l>Et vobis alii ventorum proelia narrent;</l>
<l rend="indent">Quas Scylla infestet, quasve Charybdis aquas;</l>
<l>Et quibus emineant violenta Ceraunia saxis;</l>
<l n="20" rend="indent">Quo lateant Syrtes magna minorque sinu.</l>
<l>Haec alii referant ad vos; quod quisque loquetur,</l>
<l rend="indent">Credite! credenti nulla procella nocet. </l>
<l>Sero respicitur tellus, ubi fune soluto</l>
<l rend="indent">Currit in inmensum panda carina salum;</l>
<l n="25">Navita sollicitus cum ventos horret iniquos</l>
<l rend="indent">Et prope tam letum, quam prope cernit aquam.</l>
<l>Quod si concussas Triton exasperet undas,</l>
<l rend="indent">Quam tibi sit toto nullus in ore color!</l>
<l>Tum generosa voces fecundae sidera Ledae</l>
<l n="30" rend="indent">Et 'felix,' dicas 'quem sua terra tenet!'</l>
<l>Tutius est fovisse torum, legisse libellos,</l>
<l rend="indent">Threiciam digitis increpuisse lyram.</l>
<l>At, si vana ferunt volucres mea dicta procellae,</l>
<l rend="indent">Aequa tamen puppi sit Galatea tuae!</l>
<l n="35">Vestrum crimen erit talis iactura puellae,</l>
<l rend="indent">Nereidesque deae Nereidumque pater.</l>
<l>Vade memor nostri vento reditura secundo;</l>
<l rend="indent">Inpleat illa tuos fortior aura sinus!</l>
<l>Tum mare in haec magnus proclinet litora Nereus;</l>
<l n="40" rend="indent">Huc venti spirent, huc agat aestus aquas!</l>
<l>Ipsa roges, Zephyri veniant in lintea pleni,</l>
<l rend="indent">Ipsa tua moveas turgida vela manu!</l>
<l>Primus ego adspiciam notam de litore puppim,</l>
<l rend="indent">Et dicam: 'nostros advehit illa deos!'</l>
<l n="45">Excipiamque umeris et multa sine ordine carpam</l>
<l rend="indent">Oscula. pro reditu victima vota cadet;</l>
<l>Inque tori formam molles sternentur harenae,</l>
<l rend="indent">Et cumulus mensae quilibet esse potest.</l>
<l>Illic adposito narrabis multa Lyaeo &mdash; </l>
<l n="50" rend="indent">Paene sit ut mediis obruta navis aquis; </l>
<l>Dumque ad me properas, neque iniquae tempora noctis</l>
<l rend="indent">Nec te praecipites extimuisse Notos.</l>
<l>Omnia pro veris credam, sint ficta licebit &mdash; </l>
<l rend="indent">Cur ego non votis blandiar ipse meis?</l>
<l n="55">Haec mihi quamprimum caelo nitidissimus alto</l>
<l rend="indent">Lucifer admisso tempora portet equo!</l></div2>
<div2 type="poem" n="12">
<l>Ite triumphales circum mea tempora laurus!</l>
<l rend="indent">Vicimus: in nostro est, ecce, Corinna sinu,</l>
<l>Quam vir, quam custos, quam ianua firma, tot hostes,</l>
<l rend="indent">Servabant, nequa posset ab arte capi!</l>
<l n="5">Haec est praecipuo victoria digna triumpho,</l>
<l rend="indent">In qua, quaecumque est, sanguine praeda caret.</l>
<l>Non humiles muri, non parvis oppida fossis</l>
<l rend="indent">Cincta, sed est ductu capta puella meo!</l>
<l>Pergama cum caderent bello superata bilustri,</l>
<l n="10" rend="indent">Ex tot in Atridis pars quota laudis erat?</l>
<l>At mea seposita est et ab omni milite dissors</l>
<l rend="indent">Gloria, nec titulum muneris alter habet.</l>
<l>Me duce ad hanc voti finem, me milite veni;</l>
<l rend="indent">Ipse eques, ipse pedes, signifer ipse fui.</l>
<l n="15">Nec casum fortuna meis inmiscuit actis &mdash; </l>
<l rend="indent">Huc ades, o cura parte Triumphe mea!</l>
<l>Nec belli est nova causa mei. nisi rapta fuisset</l>
<l rend="indent">Tyndaris, Europae pax Asiaeque foret. </l>
<l>Femina silvestris Lapithas populumque biformem</l>
<l n="20" rend="indent">Turpiter adposito vertit in arma mero;</l>
<l>Femina Troianos iterum nova bella movere</l>
<l rend="indent">Inpulit in regno, iuste Latine, tuo;</l>
<l>Femina Romanis etiamnunc urbe recenti</l>
<l rend="indent">Inmisit soceros armaque saeva dedit.</l>
<l n="25">Vidi ego pro nivea pugnantes coniuge tauros;</l>
<l rend="indent">Spectatrix animos ipsa iuvenca dabat.</l>
<l>Me quoque, qui multos, sed me sine caede, Cupido</l>
<l rend="indent">Iussit militiae signa movere suae.</l></div2>
<div2 type="poem" n="13">
<l>Dum labefactat onus gravidi temeraria ventris,</l>
<l rend="indent">In dubio vitae lassa Corinna iacet.</l>
<l>Illa quidem clam me tantum molita pericli</l>
<l rend="indent">Ira digna mea; sed cadit ira metu.</l>
<l n="5">Sed tamen aut ex me conceperat &mdash; aut ego credo;</l>
<l rend="indent">Est mihi pro facto saepe, quod esse potest.</l>
<l>Isi, Paraetonium genialiaque arva Canopi</l>
<l rend="indent">Quae colis et Memphin palmiferamque Pharon,</l>
<l>Quaque celer Nilus lato delapsus in alveo</l>
<l n="10" rend="indent">Per septem portus in maris exit aquas,</l>
<l>Per tua sistra precor, per Anubidis ora verendi &mdash; </l>
<l rend="indent">Sic tua sacra pius semper Osiris amet,</l>
<l>Pigraque labatur circa donaria serpens,</l>
<l rend="indent">Et comes in pompa corniger Apis eat! </l>
<l n="15">Huc adhibe vultus, et in una parce duobus!</l>
<l rend="indent">Nam vitam dominae tu dabis, illa mihi.</l>
<l>Saepe tibi sedit certis operata diebus,</l>
<l rend="indent">Qua cingit laurus Gallica turma tuas.</l>
<l>Tuque laborantes utero miserata puellas,</l>
<l n="20" rend="indent">Quarum tarda latens corpora tendit onus,</l>
<l>Lenis ades precibusque meis fave, Ilithyia!</l>
<l rend="indent">Digna est, quam iubeas muneris esse tui.</l>
<l>Ipse ego tura dabo fumosis candidus aris,</l>
<l rend="indent">Ipse feram ante tuos munera vota pedes.</l>
<l n="25">Adiciam titulum: 'servata Naso Corinna!'</l>
<l rend="indent">Tu modo fac titulo muneribusque locum.</l>
<l>Si tamen in tanto fas est monuisse timore,</l>
<l rend="indent">Hac tibi sit pugna dimicuisse satis!</l></div2>
<div2 type="poem" n="14">
<l>Quid iuvat inmunes belli cessare puellas,</l>
<l rend="indent">Nec fera peltatas agmina velle sequi,</l>
<l>Si sine Marte suis patiuntur vulnera telis,</l>
<l rend="indent">Et caecas armant in sua fata manus?</l>
<l n="5">Quae prima instituit teneros convellere fetus,</l>
<l rend="indent">Militia fuerat digna perire sua.</l>
<l>Scilicet, ut careat rugarum crimine venter,</l>
<l rend="indent">Sternetur pugnae tristis harena tuae? </l>
<l>Si mos antiquis placuisset matribus idem,</l>
<l n="10" rend="indent">Gens hominum vitio deperitura fuit,</l>
<l>Quique iterum iaceret generis primordia nostri</l>
<l rend="indent">In vacuo lapides orbe, parandus erat.</l>
<l>Quis Priami fregisset opes, si numen aquarum</l>
<l rend="indent">Iusta recusasset pondera ferre Thetis?</l>
<l n="15">Ilia si tumido geminos in ventre necasset,</l>
<l rend="indent">Casurus dominae conditor Urbis erat;</l>
<l>Si Venus Aenean gravida temerasset in alvo,</l>
<l rend="indent">Caesaribus tellus orba futura fuit.</l>
<l>Tu quoque, cum posses nasci formosa, perisses,</l>
<l n="20" rend="indent">Temptasset, quod tu, si tua mater opus;</l>
<l>Ipse ego, cum fuerim melius periturus amando,</l>
<l rend="indent">Vidissem nullos matre negante dies.</l>
<l>Quid plenam fraudas vitem crescentibus uvis,</l>
<l rend="indent">Pomaque crudeli vellis acerba manu?</l>
<l n="25">Sponte fluant matura sua &mdash; sine crescere nata;</l>
<l rend="indent">Est pretium parvae non leve vita morae.</l>
<l>Vestra quid effoditis subiectis viscera telis,</l>
<l rend="indent">Et nondum natis dira venena datis?</l>
<l>Colchida respersam puerorum sanguine culpant</l>
<l n="30" rend="indent">Aque sua caesum matre queruntur Ityn;</l>
<l>Utraque saeva parens, sed tristibus utraque causis</l>
<l rend="indent">Iactura socii sanguinis ulta virum.</l>
<l>Dicite, quis Tereus, quis vos inritet Iason</l>
<l rend="indent">Figere sollicita corpora vestra manu?</l>
<l n="35">Hoc neque in Armeniis tigres fecere latebris,</l>
<l rend="indent">Perdere nec fetus ausa leaena suos. </l>
<l>At tenerae faciunt, sed non inpune, puellae;</l>
<l rend="indent">Saepe, suos utero quae necat, ipsa perit.</l>
<l>Ipsa perit, ferturque rogo resoluta capillos,</l>
<l n="40" rend="indent">Et clamant 'merito!' qui modo cumque vident.</l>
<l>Ista sed aetherias vanescant dicta per auras,</l>
<l rend="indent">Et sint ominibus pondera nulla meis!</l>
<l>Di faciles, peccasse semel concedite tuto,</l>
<l rend="indent">Et satis est; poenam culpa secunda ferat!</l></div2>
<div2 type="poem" n="15">
<l>Anule, formosae digitum vincture puellae,</l>
<l rend="indent">In quo censendum nil nisi dantis amor,</l>
<l>Munus eas gratum! te laeta mente receptum</l>
<l rend="indent">Protinus articulis induat illa suis;</l>
<l n="5">Tam bene convenias, quam mecum convenit illi,</l>
<l rend="indent">Et digitum iusto commodus orbe teras!</l>
<l>Felix, a domina tractaberis, anule, nostra;</l>
<l rend="indent">Invideo donis iam miser ipse meis.</l>
<l>O utinam fieri subito mea munera possem</l>
<l n="10" rend="indent">Artibus Aeaeae Carpathiive senis!</l>
<l>Tunc ego, cum cupiam dominae tetigisse papillas</l>
<l rend="indent">Et laevam tunicis inseruisse manum,</l>
<l>Elabar digito quamvis angustus et haerens,</l>
<l rend="indent">Inque sinum mira laxus ab arte cadam.</l>
<l n="15">Idem ego, ut arcanas possim signare tabellas,</l>
<l rend="indent">Neve tenax ceram siccaque gemma trahat, </l>
<l>Umida formosae tangam prius ora puellae &mdash; </l>
<l rend="indent">Tantum ne signem scripta dolenda mihi.</l>
<l>Sit labor, ut condar loculis:  exire negabo,</l>
<l n="20" rend="indent">Adstringens digitos orbe minore tuos.</l>
<l>Non ego dedecori tibi sum, mea vita, futurus,</l>
<l rend="indent">Quodve tener digitus ferre recuset, onus.</l>
<l>Me gere, cum calidis perfundes imbribus artus,</l>
<l rend="indent">Damnaque sub gemmam fer pereuntis aquae &mdash; </l>
<l n="25">Sed, puto, te nuda mea membra libidine surgent,</l>
<l rend="indent">Et peragam partes anulus ille viri.</l>
<l>Inrita quid voveo? parvum proficiscere munus;</l>
<l rend="indent">Illa datam tecum sentiat esse fidem!</l></div2>
<div2 type="poem" n="16">
<l>Pars me Sulmo tenet Paeligni tertia ruris &mdash; </l>
<l rend="indent">Parva, sed inriguis ora salubris aquis.</l>
<l>Sol licet admoto tellurem sidere findat,</l>
<l rend="indent">Et micet Icarii stella proterva canis,</l>
<l n="5">Arva pererrantur Paeligna liquentibus undis,</l>
<l rend="indent">Et viret in tenero fertilis herba solo.</l>
<l>Terra ferax Cereris multoque feracior uvis;</l>
<l rend="indent">Dat quoque baciferam Pallada rarus ager;</l>
<l>Perque resurgentes rivis labentibus herbas</l>
<l n="10" rend="indent">Gramineus madidam caespes obumbrat humum.</l>
<l>At meus ignis abest. verbo peccavimus uno! &mdash; </l>
<l rend="indent">Quae movet ardores est procul; ardor adest. </l>
<l>Non ego, si medius Polluce et Castore ponar,</l>
<l rend="indent">In caeli sine te parte fuisse velim.</l>
<l n="15">Solliciti iaceant terraque premantur iniqua,</l>
<l rend="indent">In longas orbem qui secuere vias! &mdash; </l>
<l>Aut iuvenum comites iussissent ire puellas,</l>
<l rend="indent">Si fuit in longas terra secanda vias!</l>
<l>Tum mihi, si premerem ventosas horridus Alpes,</l>
<l n="20" rend="indent">Dummodo cum domina, molle fuisset iter.</l>
<l>Cum domina Libycas ausim perrumpere Syrtes</l>
<l rend="indent">Et dare non aequis vela ferenda Notis.</l>
<l>Non quae virgineo portenta sub inguine latrant,</l>
<l rend="indent">Nec timeam vestros, curva Malea, sinus;</l>
<l n="25">Non quae submersis ratibus saturata Charybdis</l>
<l rend="indent">Fundit et effusas ore receptat aquas.</l>
<l>Quod si Neptuni ventosa potentia vincat,</l>
<l rend="indent">Et subventuros auferat unda deos,</l>
<l>Tu nostris niveos umeris inpone lacertos;</l>
<l n="30" rend="indent">Corpore nos facili dulce feremus onus.</l>
<l>Saepe petens Hero iuvenis transnaverat undas;</l>
<l rend="indent">Tum quoque transnasset, sed via caeca fuit.</l>
<l>At sine te, quamvis operosi vitibus agri</l>
<l rend="indent">Me teneant, quamvis amnibus arva natent,</l>
<l n="35">Et vocet in rivos currentem rusticus undam,</l>
<l rend="indent">Frigidaque arboreas mulceat aura comas,</l>
<l>Non ego Paelignos videor celebrare salubres,</l>
<l rend="indent">Non ego natalem, rura paterna, locum &mdash; </l>
<l>Sed Scythiam Cilicasque feros viridesque Britannos,</l>
<l n="40" rend="indent">Quaeque Prometheo saxa cruore rubent. </l>
<l>Ulmus amat vitem, vitis non deserit ulmum;</l>
<l rend="indent">Separor a domina cur ego saepe mea?</l>
<l>At mihi te comitem iuraras usque futuram &mdash; </l>
<l rend="indent">Per me perque oculos, sidera nostra, tuos!</l>
<l n="45">Verba puellarum, foliis leviora caducis,</l>
<l rend="indent">Inrita, qua visum est, ventus et unda ferunt.</l>
<l>Siqua mei tamen est in te pia cura relicti,</l>
<l rend="indent">Incipe pollicitis addere facta tuis,</l>
<l>Parvaque quamprimum rapientibus esseda mannis</l>
<l n="50" rend="indent">Ipsa per admissas concute lora iubas!</l>
<l>At vos, qua veniet, tumidi, subsidite, montes,</l>
<l rend="indent">Et faciles curvis vallibus este, viae!</l></div2>
<div2 type="poem" n="17">
<l>Siquis erit, qui turpe putet servire puellae,</l>
<l rend="indent">Illo convincar iudice turpis ego!</l>
<l>Sim licet infamis, dum me moderatius urat,</l>
<l rend="indent">Quae Paphon et fluctu pulsa Cythera tenet.</l>
<l n="5">Atque utinam dominae miti quoque praeda fuissem</l>
<l rend="indent">Formosae quoniam praeda futurus eram!</l>
<l>Dat facies animos. facie violenta Corinna est &mdash; </l>
<l rend="indent">Me miserum! cur est tam bene nota sibi?</l>
<l>Scilicet a speculi sumuntur imagine fastus,</l>
<l n="10" rend="indent">Nec nisi conpositam se prius illa videt!</l>
<l>Non, tibi si facies animum dat et omina regni &mdash; </l>
<l rend="indent">O facies oculos nata tenere meos! &mdash; </l>
<l>Collatum idcirco tibi me contemnere debes;</l>
<l rend="indent">Aptari magnis inferiora licet. </l>
<l n="15">Traditur et nymphe mortalis amore Calypso</l>
<l rend="indent">Capta recusantem detinuisse virum.</l>
<l>Creditur aequoream Pthio Nereida regi,</l>
<l rend="indent">Egeriam iusto concubuisse Numae,</l>
<l>Vulcano Venerem, quamvis incude relicta</l>
<l n="20" rend="indent">Turpiter obliquo claudicet ille pede.</l>
<l>Carminis hoc ipsum genus inpar; sed tamen apte</l>
<l rend="indent">Iungitur herous cum breviore modo.</l>
<l>Tu quoque me, mea lux, in quaslibet accipe leges;</l>
<l rend="indent">Te deceat medio iura dedisse foro.</l>
<l n="25">Non tibi crimen ero, nec quo laetere remoto;</l>
<l rend="indent">Non erit hic nobis infitiandus amor.</l>
<l>Sunt mihi pro magno felicia carmina censu,</l>
<l rend="indent">Et multae per me nomen habere volunt;</l>
<l>Novi aliquam, quae se circumferat esse Corinnam.</l>
<l n="30" rend="indent">Ut fiat, quid non illa dedisse velit?</l>
<l>Sed neque diversi ripa labuntur eadem</l>
<l rend="indent">Frigidus Eurotas populiferque Padus,</l>
<l>Nec nisi tu nostris cantabitur ulla libellis;</l>
<l rend="indent">Ingenio causas tu dabis una meo.</l></div2>
<div2 type="poem" n="18">
<l>Carmen ad iratum dum tu perducis Achillen</l>
<l rend="indent">Primaque iuratis induis arma viris,</l>
<l>Nos, Macer, ignava Veneris cessamus in umbra,</l>
<l rend="indent">Et tener ausuros grandia frangit Amor.</l>
<l n="5">Saepe meae 'tandem' dixi 'discede' puellae &mdash; </l>
<l rend="indent">In gremio sedit protinus illa meo.</l>
<l>Saepe 'pudet!' dixi &mdash; lacrimis vix illa retentis</l>
<l rend="indent">'Me miseram! iam te' dixit 'amare pudet?' </l>
<l>Inplicuitque suos circum mea colla lacertos</l>
<l n="10" rend="indent">Et, quae me perdunt, oscula mille dedit.</l>
<l>Vincor, et ingenium sumptis revocatur ab armis,</l>
<l rend="indent">Resque domi gestas et mea bella cano.</l>
<l>Sceptra tamen sumpsi, curaque tragoedia nostra</l>
<l rend="indent">Crevit, et huic operi quamlibet aptus eram.</l>
<l n="15">Risit Amor pallamque meam pictosque cothurnos</l>
<l rend="indent">Sceptraque privata tam cito sumpta manu.</l>
<l>Hinc quoque me dominae numen deduxit iniquae,</l>
<l rend="indent">Deque cothurnato vate triumphat Amor.</l>
<l>Quod licet, aut artes teneri profitemur Amoris &mdash; </l>
<l n="20" rend="indent">Ei mihi, praeceptis urgeor ipse meis! &mdash; </l>
<l>Aut, quod Penelopes verbis reddatur Ulixi,</l>
<l rend="indent">Scribimus et lacrimas, Phylli relicta, tuas,</l>
<l>Quod Paris et Macareus et quod male gratus Iason</l>
<l rend="indent">Hippolytique parens Hippolytusque legant,</l>
<l n="25">Quodque tenens strictum Dido miserabilis ensem</l>
<l rend="indent">Dicat et Aoniae Lesbis amata lyrae.</l>
<l>Quam cito de toto rediit meus orbe Sabinus</l>
<l rend="indent">Scriptaque diversis rettulit ille locis!</l>
<l>Candida Penelope signum cognovit Ulixis;</l>
<l n="30" rend="indent">Legit ab Hippolyto scripta noverca suo.</l>
<l>Iam pius Aeneas miserae rescripsit Elissae,</l>
<l rend="indent">Quodque legat Phyllis, si modo vivit, adest.</l>
<l>Tristis ad Hypsipylen ab Iasone littera venit;</l>
<l rend="indent">Det votam Phoebo Lesbis amata lyram. </l>
<l n="35">Nec tibi, qua tutum vati, Macer, arma canenti</l>
<l rend="indent">Aureus in medio Marte tacetur Amor.</l>
<l>Et Paris est illic et adultera, nobile crimen,</l>
<l rend="indent">Et comes extincto Laodamia viro.</l>
<l>Si bene te novi, non bella libentius istis</l>
<l n="40" rend="indent">Dicis, et a vestris in mea castra venis.</l></div2>
<div2 type="poem" n="19">
<l>Si tibi non opus est servata, stulte, puella,</l>
<l rend="indent">At mihi fac serves, quo magis ipse velim!</l>
<l>Quod licet, ingratum est; quod non licet acrius urit.</l>
<l rend="indent">Ferreus est, siquis, quod sinit alter, amat</l>
<l n="5">Speremus pariter, pariter metuamus amantes,</l>
<l rend="indent">Et faciat voto rara repulsa locum.</l>
<l>Quo mihi fortunam, quae numquam fallere curet?</l>
<l rend="indent">Nil ego, quod nullo tempore laedat, amo!</l>
<l>Viderat hoc in me vitium versuta Corinna,</l>
<l n="10" rend="indent">Quaque capi possem, callida norat opem.</l>
<l>A, quotiens sani capitis mentita dolores</l>
<l rend="indent">Cunctantem tardo iussit abire pede!</l>
<l>A, quotiens finxit culpam, quantumque licebat</l>
<l rend="indent">Insonti, speciem praebuit esse nocens!</l>
<l n="15">Sic ubi vexarat tepidosque refoverat ignis,</l>
<l rend="indent">Rursus erat votis comis et apta meis.</l>
<l>Quas mihi blanditias, quam dulcia verba parabat</l>
<l rend="indent">Oscula, di magni, qualia quotque dabat! </l>
<l>Tu quoque, quae nostros rapuisti nuper ocellos,</l>
<l n="20" rend="indent">Saepe time simulans, saepe rogata nega;</l>
<l>Et sine me ante tuos proiectum in limine postis</l>
<l rend="indent">Longa pruinosa frigora nocte pati.</l>
<l>Sic mihi durat amor longosque adolescit in annos;</l>
<l rend="indent">Hoc iuvat; haec animi sunt alimenta mei.</l>
<l n="25">Pinguis amor nimiumque patens in taedia nobis</l>
<l rend="indent">Vertitur et, stomacho dulcis ut esca, nocet.</l>
<l>Si numquam Danaen habuisset aenea turris,</l>
<l rend="indent">Non esset Danae de Iove facta parens;</l>
<l>Dum servat Iuno mutatam cornibus Io,</l>
<l n="30" rend="indent">Facta est, quam fuerat, gratior illa Iovi.</l>
<l>Quod licet et facile est quisquis cupit, arbore frondis</l>
<l rend="indent">Carpat et e magno flumine potet aquam.</l>
<l>Siqua volet regnare diu, deludat amantem.</l>
<l rend="indent">Ei mihi, ne monitis torquear ipse meis!</l>
<l n="35">Quidlibet eveniat, nocet indulgentia nobis &mdash; </l>
<l rend="indent">Quod sequitur, fugio; quod fugit, ipse sequor.</l>
<l>At tu, formosae nimium secure puellae,</l>
<l rend="indent">Incipe iam prima claudere nocte forem.</l>
<l>Incipe, quis totiens furtim tua limina pulset,</l>
<l n="40" rend="indent">Quaerere, quid latrent nocte silente canes,</l>
<l>Quas ferat et referat sollers ancilla tabellas,</l>
<l rend="indent">Cur totiens vacuo secubet ipsa toro.</l>
<l>Mordeat ista tuas aliquando cura medullas,</l>
<l rend="indent">Daque locum nostris materiamque dolis.</l>
<l n="45">Ille potest vacuo furari litore harenas,</l>
<l rend="indent">Uxorem stulti siquis amare potest.</l>
<l>Iamque ego praemoneo: nisi tu servare puellam</l>
<l rend="indent">Incipis, incipiet desinere esse mea! </l>
<l>Multa diuque tuli; speravi saepe futurum,</l>
<l n="50" rend="indent">Cum bene servasses, ut bene verba darem.</l>
<l>Lentus es et pateris nulli patienda marito;</l>
<l rend="indent">At mihi concessi finis amoris erit!</l>
<l>Scilicet infelix numquam prohibebor adire?</l>
<l rend="indent">Nox mihi sub nullo vindice semper erit?</l>
<l n="55">Nil metuam? per nulla traham suspiria somnos?</l>
<l rend="indent">Nil facies, cur te iure perisse velim?</l>
<l>Quid mihi cum facili, quid cum lenone marito?</l>
<l rend="indent">Corrumpit vitio gaudia nostra suo.</l>
<l>Quin alium, quem tanta iuvat patientia, quaeris?</l>
<l n="60" rend="indent">Me tibi rivalem si iuvat esse, veta!
</l></div2></div1>
<div1 type="book" n="3">
<head>Liber tertius</head>
<div2 type="poem" n="1">
<l>Stat vetus et multos incaedua silva per annos;</l>
<l rend="indent">Credibile est illi numen inesse loco.</l>
<l>Fons sacer in medio speluncaque pumice pendens,</l>
<l rend="indent">Et latere ex omni dulce queruntur aves.</l>
<l n="5">Hic ego dum spatior tectus nemoralibus umbris &mdash; </l>
<l rend="indent">Quod mea, quaerebam, Musa moveret opus &mdash; </l>
<l>Venit odoratos Elegia nexa capillos,</l>
<l rend="indent">Et, puto, pes illi longior alter erat.</l>
<l>Forma decens, vestis tenuissima, vultus amantis,</l>
<l n="10" rend="indent">Et pedibus vitium causa decoris erat.</l>
<l>Venit et ingenti violenta Tragoedia passu:</l>
<l rend="indent">Fronte comae torva, palla iacebat humi;</l>
<l>Laeva manus sceptrum late regale movebat,</l>
<l rend="indent">Lydius alta pedum vincla cothurnus erat.</l>
<l n="15">Et prior 'ecquis erit,' dixit, 'tibi finis amandi,</l>
<l rend="indent">O argumenti lente poeta tui?</l>
<l>Nequitiam vinosa tuam convivia narrant,</l>
<l rend="indent">Narrant in multas conpita secta vias.</l>
<l>Saepe aliquis digito vatem designat euntem,</l>
<l n="20" rend="indent">Atque ait &quot;hic, hic est, quem ferus urit Amor!&quot;</l>
<l>Fabula, nec sentis, tota iactaris in urbe,</l>
<l rend="indent">Dum tua praeterito facta pudore refers. </l>
<l>Tempus erat, thyrso pulsum graviore moveri;</l>
<l rend="indent">Cessatum satis est &mdash; incipe maius opus!</l>
<l n="25">Materia premis ingenium. cane facta virorum.</l>
<l rend="indent">&quot;haec animo,&quot; dices, &quot;area facta meo est!&quot;</l>
<l>Quod tenerae cantent, lusit tua Musa, puellae,</l>
<l rend="indent">Primaque per numeros acta iuventa suos.</l>
<l>Nunc habeam per te Romana Tragoedia nomen!</l>
<l n="30" rend="indent">Inplebit leges spiritus iste meas.'</l>
<l>Hactenus, et movit pictis innixa cothurnis</l>
<l rend="indent">Densum caesarie terque quaterque caput.</l>
<l>Altera, si memini, limis subrisit ocellis &mdash; </l>
<l rend="indent">Fallor, an in dextra myrtea virga fuit?</l>
<l n="35">'Quid gravibus verbis, animosa Tragoedia,' dixit,</l>
<l rend="indent">'Me premis? an numquam non gravis esse potes?</l>
<l>Inparibus tamen es numeris dignata moveri;</l>
<l rend="indent">In me pugnasti versibus usa meis.</l>
<l>Non ego contulerim sublimia carmina nostris;</l>
<l n="40" rend="indent">Obruit exiguas regia vestra fores.</l>
<l>Sum levis, et mecum levis est, mea cura, Cupido;</l>
<l rend="indent">Non sum materia fortior ipsa mea.</l>
<l>Rustica sit sine me lascivi mater Amoris;</l>
<l rend="indent">Huic ego proveni lena comesque deae.</l>
<l n="45">Quam tu non poteris duro reserare cothurno,</l>
<l rend="indent">Haec est blanditiis ianua laxa meis;</l>
<l>Et tamen emerui plus quam tu posse, ferendo</l>
<l rend="indent">Multa supercilio non patienda tuo.</l>
<l>Per me decepto didicit custode Corinna</l>
<l n="50" rend="indent">Liminis adstricti sollicitare fidem,</l>
<l>Delabique toro tunica velata soluta</l>
<l rend="indent">Atque inpercussos nocte movere pedes. </l>
<l>A quotiens foribus duris infixa pependi,</l>
<l rend="indent">Non verita a populo praetereunte legi!</l>
<l n="55">Quin ego me memini, dum custos saevus abiret,</l>
<l rend="indent">Ancillae miseram delituisse sinu.</l>
<l>Quid, cum me munus natali mittis, at illa</l>
<l rend="indent">Rumpit et adposita barbara mersat aqua?</l>
<l>Prima tuae movi felicia semina mentis;</l>
<l n="60" rend="indent">Munus habes, quod te iam petit ista, meum.'</l>
<l>Desierat. coepi: 'per vos utramque rogamus,</l>
<l rend="indent">In vacuas aures verba timentis eant.</l>
<l>Altera me sceptro decoras altoque cothurno;</l>
<l rend="indent">Iam nunc contacto magnus in ore sonus.</l>
<l n="65">Altera das nostro victurum nomen amori &mdash; </l>
<l rend="indent">Ergo ades et longis versibus adde brevis!</l>
<l>Exiguum vati concede, Tragoedia, tempus!</l>
<l rend="indent">Tu labor aeternus; quod petit illa, breve est.'</l>
<l>Mota dedit veniam &mdash; teneri properentur Amores,</l>
<l n="70" rend="indent">Dum vacat; a tergo grandius urguet opus!</l></div2>
<div2 type="poem" n="2">
<l>'Non ego nobilium sedeo studiosus equorum;</l>
<l rend="indent">Cui tamen ipsa faves, vincat ut ille, precor.</l>
<l>Ut loquerer tecum veni, tecumque sederem,</l>
<l rend="indent">Ne tibi non notus, quem facis, esset amor.</l>
<l n="5">Tu cursus spectas, ego te; spectemus uterque</l>
<l rend="indent">Quod iuvat, atque oculos pascat uterque suos.</l>
<l>O, cuicumque faves, felix agitator equorum!</l>
<l rend="indent">Ergo illi curae contigit esse tuae? </l>
<l>Hoc mihi contingat, sacro de carcere missis</l>
<l n="10" rend="indent">Insistam forti mente vehendus equis,</l>
<l>Et modo lora dabo, modo verbere terga notabo,</l>
<l rend="indent">Nunc stringam metas interiore rota.</l>
<l>Si mihi currenti fueris conspecta, morabor,</l>
<l rend="indent">Deque meis manibus lora remissa fluent.</l>
<l n="15">At quam paene Pelops Pisaea concidit hasta,</l>
<l rend="indent">Dum spectat vultus, Hippodamia, tuos!</l>
<l>Nempe favore suae vicit tamen ille puellae.</l>
<l rend="indent">Vincamus dominae quisque favore suae!</l>
<l>Quid frustra refugis? cogit nos linea iungi.</l>
<l n="20" rend="indent">Haec in lege loci commoda circus habet &mdash; </l>
<l>Tu tamen a dextra, quicumque es, parce puellae;</l>
<l rend="indent">Contactu lateris laeditur ista tui.</l>
<l>Tu quoque, qui spectas post nos, tua contrahe crura,</l>
<l rend="indent">Si pudor est, rigido nec preme terga genu!</l>
<l n="25">Sed nimium demissa iacent tibi pallia terra.</l>
<l rend="indent">Collige &mdash; vel digitis en ego tollo meis!</l>
<l>Invida vestis eras, quae tam bona crura tegebas;</l>
<l rend="indent">Quoque magis spectes &mdash; invida vestis eras!</l>
<l>Talia Milanion Atalantes crura fugacis</l>
<l n="30" rend="indent">Optavit manibus sustinuisse suis.</l>
<l>Talia pinguntur succinctae crura Dianae</l>
<l rend="indent">Cum sequitur fortes, fortior ipsa, feras.</l>
<l>His ego non visis arsi; quid fiet ab ipsis?</l>
<l rend="indent">In flammam flammas, in mare fundis aquas.</l>
<l n="35">Suspicor ex istis et cetera posse placere,</l>
<l rend="indent">Quae bene sub tenui condita veste latent. </l>
<l>Vis tamen interea faciles arcessere ventos?</l>
<l rend="indent">Quos faciet nostra mota tabella manu.</l>
<l>An magis hic meus est animi, non aeris aestus,</l>
<l n="40" rend="indent">Captaque femineus pectora torret amor?</l>
<l>Dum loquor, alba levi sparsa est tibi pulvere vestis.</l>
<l rend="indent">Sordide de niveo corpore pulvis abi!</l>
<l>Sed iam pompa venit &mdash; linguis animisque favete!</l>
<l rend="indent">Tempus adest plausus &mdash; aurea pompa venit.</l>
<l n="45">Prima loco fertur passis Victoria pinnis &mdash; </l>
<l rend="indent">Huc ades et meus hic fac, dea, vincat amor!</l>
<l>Plaudite Neptuno, nimium qui creditis undis!</l>
<l rend="indent">Nil mihi cum pelago; me mea terra capit.</l>
<l>Plaude tuo Marti, miles! nos odimus arma;</l>
<l n="50" rend="indent">Pax iuvat et media pace repertus amor.</l>
<l>Auguribus Phoebus, Phoebe venantibus adsit!</l>
<l rend="indent">Artifices in te verte, Minerva, manus!</l>
<l>Ruricolae, Cereri teneroque adsurgite Baccho!</l>
<l rend="indent">Pollucem pugiles, Castora placet eques!</l>
<l n="55">Nos tibi, blanda Venus, puerisque potentibus arcu</l>
<l rend="indent">Plaudimus; inceptis adnue, diva, meis</l>
<l>Daque novae mentem dominae! patiatur amari!</l>
<l rend="indent">Adnuit et motu signa secunda dedit.</l>
<l>Quod dea promisit, promittas ipsa, rogamus;</l>
<l n="60" rend="indent">Pace loquar Veneris, tu dea maior eris.</l>
<l>Per tibi tot iuro testes pompamque deorum,</l>
<l rend="indent">Te dominam nobis tempus in omne peti! </l>
<l>Sed pendent tibi crura. potes, si forte iuvabit,</l>
<l rend="indent">Cancellis primos inseruisse pedes.</l>
<l n="65">Maxima iam vacuo praetor spectacula circo</l>
<l rend="indent">Quadriiugos aequo carcere misit equos.</l>
<l>Cui studeas, video. vincet, cuicumque favebis.</l>
<l rend="indent">Quid cupias, ipsi scire videntur equi.</l>
<l>Me miserum, metam spatioso circuit orbe!</l>
<l n="70" rend="indent">Quid facis? admoto proxumus axe subit.</l>
<l>Quid facis, infelix? perdis bona vota puellae.</l>
<l rend="indent">Tende, precor, valida lora sinistra manu!</l>
<l>Favimus ignavo &mdash; sed enim revocate, Quirites,</l>
<l rend="indent">Et date iactatis undique signa togis!</l>
<l n="75">En, revocant! &mdash; ac ne turbet toga mota capillos,</l>
<l rend="indent">In nostros abdas te licet usque sinus.</l>
<l>Iamque patent iterum reserato carcere postes;</l>
<l rend="indent">Evolat admissis discolor agmen equis.</l>
<l>Nunc saltem supera spatioque insurge patenti!</l>
<l n="80" rend="indent">Sint mea, sint dominae fac rata vota meae!</l>
<l>Sunt dominae rata vota meae, mea vota supersunt.</l>
<l rend="indent">Ille tenet palmam; palma petenda mea est.'</l>
<l>Risit, et argutis quiddam promisit ocellis.</l>
<l rend="indent">'Hoc satis est, alio cetera redde loco!' </l></div2>
<div2 type="poem" n="3">
<l>Esse deos, i, crede &mdash; fidem iurata fefellit,</l>
<l rend="indent">Et facies illi, quae fuit ante, manet!</l>
<l>Quam longos habuit nondum periura capillos,</l>
<l rend="indent">Tam longos, postquam numina laesit, habet.</l>
<l n="5">Candida candorem roseo suffusa rubore</l>
<l rend="indent">Ante fuit &mdash; niveo lucet in ore rubor.</l>
<l>Pes erat exiguus &mdash; pedis est artissima forma.</l>
<l rend="indent">Longa decensque fuit &mdash; longa decensque manet.</l>
<l>Argutos habuit &mdash; radiant ut sidus ocelli,</l>
<l n="10" rend="indent">Per quos mentita est perfida saepe mihi.</l>
<l>Scilicet aeterni falsum iurare puellis</l>
<l rend="indent">Di quoque concedunt, formaque numen habet.</l>
<l>Perque suos illam nuper iurasse recordor</l>
<l rend="indent">Perque meos oculos: en doluere mei!</l>
<l n="15">Dicite, di, si vos inpune fefellerat illa,</l>
<l rend="indent">Alterius meriti cur ego damna tuli?</l>
<l>An non invidiae vobis Cepheia virgo est,</l>
<l rend="indent">Pro male formosa iussa parente mori?</l>
<l>Non satis est, quod vos habui sine pondere testis,</l>
<l n="20" rend="indent">Et mecum lusos ridet inulta deos?</l>
<l>Ut sua per nostram redimat periuria poenam,</l>
<l rend="indent">Victima deceptus decipientis ero?</l>
<l>Aut sine re nomen deus est frustraque timetur</l>
<l rend="indent">Et stulta populos credulitate movet;</l>
<l n="25">Aut, siquis deus est, teneras amat ille puellas</l>
<l rend="indent">Et nimium solas omnia posse iubet. </l>
<l>Nobis fatifero Mavors accingitur ense;</l>
<l rend="indent">Nos petit invicta Palladis hasta manu.</l>
<l>Nobis flexibiles curvantur Apollinis arcus;</l>
<l n="30" rend="indent">In nos alta Iovis dextera fulmen habet.</l>
<l>Formosas superi metuunt offendere laesi</l>
<l rend="indent">Atque ultro, quae se non timuere, timent.</l>
<l>Et quisquam pia tura focis inponere curat?</l>
<l rend="indent">Certe plus animi debet inesse viris!</l>
<l n="35">Iuppiter igne suo lucos iaculatur et arces</l>
<l rend="indent">Missaque periuras tela ferire vetat.</l>
<l>Tot meruere peti &mdash; Semele miserabilis arsit!</l>
<l rend="indent">Officio est illi poena reperta suo;</l>
<l>At si venturo se subduxisset amanti,</l>
<l n="40" rend="indent">Non pater in Baccho matris haberet opus.</l>
<l>Quid queror et toto facio convicia caelo?</l>
<l rend="indent">Di quoque habent oculos, di quoque pectus habent!</l>
<l>Si deus ipse forem, numen sine fraude liceret</l>
<l rend="indent">Femina mendaci falleret ore meum;</l>
<l n="45">Ipse ego iurarem verum iurare puellas</l>
<l rend="indent">Et non de tetricis dicerer esse deus.</l>
<l>Tu tamen illorum moderatius utere dono &mdash; </l>
<l rend="indent">Aut oculis certe parce, puella, meis!</l></div2>
<div2 type="poem" n="4">
<l>Dure vir, inposito tenerae custode puellae</l>
<l rend="indent">Nil agis; ingenio est quaeque tuenda suo. </l>
<l>Siqua metu dempto casta est, ea denique casta est;</l>
<l rend="indent">Quae, quia non liceat, non facit, illa facit!</l>
<l n="5">Ut iam servaris bene corpus, adultera mens est;</l>
<l rend="indent">Nec custodiri, ne velit, ulla potest.</l>
<l>Nec corpus servare potes, licet omnia claudas;</l>
<l rend="indent">Omnibus exclusis intus adulter erit.</l>
<l>Cui peccare licet, peccat minus; ipsa potestas</l>
<l n="10" rend="indent">Semina nequitiae languidiora facit.</l>
<l>Desine, crede mihi, vitia inritare vetando;</l>
<l rend="indent">Obsequio vinces aptius illa tuo.</l>
<l>Vidi ego nuper equum contra sua vincla tenacem</l>
<l rend="indent">Ore reluctanti fulminis ire modo;</l>
<l n="15">Constitit ut primum concessas sensit habenas</l>
<l rend="indent">Frenaque in effusa laxa iacere iuba!</l>
<l>Nitimur in vetitum semper cupimusque negata;</l>
<l rend="indent">Sic interdictis imminet aeger aquis.</l>
<l>Centum fronte oculos, centum cervice gerebat</l>
<l n="20" rend="indent">Argus &mdash; et hos unus saepe fefellit Amor;</l>
<l>In thalamum Danae ferro saxoque perennem</l>
<l rend="indent">Quae fuerat virgo tradita, mater erat;</l>
<l>Penelope mansit, quamvis custode carebat,</l>
<l rend="indent">Inter tot iuvenes intemerata procos.</l>
<l n="25">Quidquid servatur cupimus magis, ipsaque furem</l>
<l rend="indent">Cura vocat; pauci, quod sinit alter, amant.</l>
<l>Nec facie placet illa sua, sed amore mariti;</l>
<l rend="indent">Nescio quid, quod te ceperit, esse putant.</l>
<l>Non proba fit, quam vir servat, sed adultera cara;</l>
<l n="30" rend="indent">Ipse timor pretium corpore maius habet.</l>
<l>Indignere licet, iuvat inconcessa voluptas;</l>
<l rend="indent">Sola placet, 'timeo!' dicere siqua potest. </l>
<l>Nec tamen ingenuam ius est servare puellam &mdash; </l>
<l rend="indent">Hic metus externae corpora gentis agat!</l>
<l n="35">Scilicet ut possit custos 'ego' dicere 'feci,'</l>
<l rend="indent">In laudem servi casta sit illa tui?</l>
<l>Rusticus est nimium, quem laedit adultera coniunx,</l>
<l rend="indent">Et notos mores non satis urbis habet</l>
<l>In qua Martigenae non sunt sine crimine nati</l>
<l n="40" rend="indent">Romulus Iliades Iliadesque Remus.</l>
<l>Quo tibi formosam, si non nisi casta placebat?</l>
<l rend="indent">Non possunt ullis ista coire modis.</l>
<l>Si sapis, indulge dominae vultusque severos</l>
<l rend="indent">Exue, nec rigidi iura tuere viri,</l>
<l n="45">Et cole quos dederit &mdash; multos dabit &mdash; uxor amicos.</l>
<l rend="indent">Gratia sic minimo magna labore venit;</l>
<l>Sic poteris iuvenum convivia semper inire</l>
<l rend="indent">Et, quae non dederis, multa videre domi.</l></div2>
<div2 type="poem" n="5">
<l>'Nox erat, et somnus lassos submisit ocellos;</l>
<l rend="indent">Terruerunt animum talia visa meum:</l>
<l>Colle sub aprico creberrimus ilice lucus</l>
<l rend="indent">Stabat, et in ramis multa latebat avis.</l>
<l n="5">Area gramineo suberat viridissima prato,</l>
<l rend="indent">Umida de guttis lene sonantis aquae.</l>
<l>Ipse sub arboreis vitabam frondibus aestum &mdash; </l>
<l rend="indent">Fronde sub arborea sed tamen aestus erat &mdash;  </l>
<l>Ecce! petens variis inmixtas floribus herbas</l>
<l n="10" rend="indent">Constitit ante oculos candida vacca meos,</l>
<l>Candidior nivibus, tunc cum cecidere recentes,</l>
<l rend="indent">In liquidas nondum quas mora vertit aquas;</l>
<l>Candidior, quod adhuc spumis stridentibus albet</l>
<l rend="indent">Et modo siccatam, lacte, reliquit ovem.</l>
<l n="15">Taurus erat comes huic, feliciter ille maritus,</l>
<l rend="indent">Cumque sua teneram coniuge pressit humum.</l>
<l>Dum iacet et lente revocatas ruminat herbas</l>
<l rend="indent">Atque iterum pasto pascitur ante cibo,</l>
<l>Visus erat, somno vires adimente ferendi,</l>
<l n="20" rend="indent">Cornigerum terra deposuisse caput.</l>
<l>Huc levibus cornix pinnis delapsa per auras</l>
<l rend="indent">Venit et in viridi garrula sedit humo,</l>
<l>Terque bovis niveae petulanti pectora rostro</l>
<l rend="indent">Fodit et albentis abstulit ore iubas.</l>
<l n="25">Illa locum taurumque diu cunctata relinquit &mdash; </l>
<l rend="indent">Sed niger in vaccae pectore livor erat;</l>
<l>Utque procul vidit carpentes pabula tauros &mdash; </l>
<l rend="indent">Carpebant tauri pabula laeta procul &mdash; </l>
<l>Illuc se rapuit gregibusque inmiscuit illis</l>
<l n="30" rend="indent">Et petiit herbae fertilioris humum.</l>
<l>Dic age, nocturnae, quicumque es, imaginis augur,</l>
<l rend="indent">Siquid habent veri, visa quid ista ferant.'</l>
<l>Sic ego; nocturnae sic dixit imaginis augur,</l>
<l rend="indent">Expendens animo singula dicta suo:</l>
<l n="35">'Quem tu mobilibus foliis vitare volebas,</l>
<l rend="indent">Sed male vitabas, aestus amoris erat. </l>
<l>Vacca puella tua est &mdash; aptus color ille puellae;</l>
<l rend="indent">Tu vir et in vacca conpare taurus eras.</l>
<l>Pectora quod rostro cornix fodiebat acuto,</l>
<l n="40" rend="indent">Ingenium dominae lena movebat anus.</l>
<l>Quod cunctata diu taurum sua vacca reliquit,</l>
<l rend="indent">Frigidus in viduo destituere toro.</l>
<l>Livor et adverso maculae sub pectore nigrae</l>
<l rend="indent">Pectus adulterii labe carere negant.'</l>
<l n="45">Dixerat interpres. gelido mihi sanguis ab ore</l>
<l rend="indent">Fugit, et ante oculos nox stetit alta meos.</l></div2>
<div2 type="poem" n="6">
<l>Amnis harundinibus limosas obsite ripas,</l>
<l rend="indent">Ad dominam propero &mdash; siste parumper aquas!</l>
<l>Nec tibi sunt pontes nec quae sine remigis ictu</l>
<l rend="indent">Concava traiecto cumba rudente vehat.</l>
<l n="5">Parvus eras, memini, nec te transire refugi,</l>
<l rend="indent">Summaque vix talos contigit unda meos.</l>
<l>Nunc ruis adposito nivibus de monte solutis</l>
<l rend="indent">Et turpi crassas gurgite volvis aquas.</l>
<l>Quid properasse iuvat, quid parca dedisse quieti</l>
<l n="10" rend="indent">Tempora, quid nocti conseruisse diem,</l>
<l>Si tamen hic standum est, si non datur artibus ullis</l>
<l rend="indent">Ulterior nostro ripa premenda pedi?</l>
<l>Nunc ego, quas habuit pinnas Danaeius heros,</l>
<l rend="indent">Terribili densum cum tulit angue caput, </l>
<l n="15">Nunc opto currum, de quo Cerealia primum</l>
<l rend="indent">Semina venerunt in rude missa solum.</l>
<l>Prodigiosa loquor veterum mendacia vatum;</l>
<l rend="indent">Nec tulit haec umquam nec feret ulla dies.</l>
<l>Tu potius, ripis effuse capacibus amnis &mdash; </l>
<l n="20" rend="indent">Sic aeternus eas &mdash; labere fine tuo!</l>
<l>Non eris invidiae, torrens, mihi crede, ferendae,</l>
<l rend="indent">Si dicar per te forte retentus amans.</l>
<l>Flumina deberent iuvenes in amore iuvare;</l>
<l rend="indent">Flumina senserunt ipsa, quid esset amor.</l>
<l n="25">Inachus in Melie Bithynide pallidus isse</l>
<l rend="indent">Dicitur et gelidis incaluisse vadis.</l>
<l>Nondum Troia fuit lustris obsessa duobus,</l>
<l rend="indent">Cum rapuit vultus, Xanthe, Neaera tuos.</l>
<l>Quid? non Alpheon diversis currere terris</l>
<l n="30" rend="indent">Virginis Arcadiae certus adegit amor?</l>
<l>Te quoque promissam Xutho, Penee, Creusam</l>
<l rend="indent">Pthiotum terris occuluisse ferunt.</l>
<l>Quid referam Asopon, quem cepit Martia Thebe,</l>
<l rend="indent">Natarum Thebe quinque futura parens?</l>
<l n="35">Cornua si tua nunc ubi sint, Acheloe, requiram,</l>
<l rend="indent">Herculis irata fracta querere manu;</l>
<l>Nec tanti Calydon nec tota Aetolia tanti,</l>
<l rend="indent">Una tamen tanti Deianira fuit.</l>
<l>Ille fluens dives septena per ostia Nilus,</l>
<l n="40" rend="indent">Qui patriam tantae tam bene celat aquae,</l>
<l>Fertur in Euanthe collectam Asopide flammam</l>
<l rend="indent">Vincere gurgitibus non potuisse suis.</l>
<l>Siccus ut amplecti Salmonida posset Enipeus,</l>
<l rend="indent">Cedere iussit aquam; iussa recessit aqua. </l>
<l n="45">Nec te praetereo, qui per cava saxa volutans</l>
<l rend="indent">Tiburis Argei pomifera arva rigas,</l>
<l>Ilia cui placuit, quamvis erat horrida cultu,</l>
<l rend="indent">Ungue notata comas, ungue notata genas.</l>
<l>Illa gemens patruique nefas delictaque Martis</l>
<l n="50" rend="indent">Errabat nudo per loca sola pede.</l>
<l>Hanc Anien rapidis animosus vidit ab undis</l>
<l rend="indent">Raucaque de mediis sustulit ora vadis</l>
<l>Atque ita 'quid nostras' dixit 'teris anxia ripas,</l>
<l rend="indent">Ilia, ab Idaeo Laumedonte genus?</l>
<l n="55">Quo cultus abiere tui? quid sola vagaris,</l>
<l rend="indent">Vitta nec evinctas inpedit alba comas?</l>
<l>Quid fles et madidos lacrimis corrumpis ocellos</l>
<l rend="indent">Pectoraque insana plangis aperta manu?</l>
<l>Ille habet et silices et vivum in pectore ferrum,</l>
<l n="60" rend="indent">Qui tenero lacrimas lentus in ore videt.</l>
<l>Ilia, pone metus! tibi regia nostra patebit,</l>
<l rend="indent">Teque colent amnes. Ilia, pone metus!</l>
<l>Tu centum aut plures inter dominabere nymphas;</l>
<l rend="indent">Nam centum aut plures flumina nostra tenent.</l>
<l n="65">Ne me sperne, precor, tantum, Troiana propago;</l>
<l rend="indent">Munera promissis uberiora feres.'</l>
<l>Dixerat. illa oculos in humum deiecta modestos</l>
<l rend="indent">Spargebat teneros flebilis imbre sinus.</l>
<l>Ter molita fugam ter ad altas restitit undas,</l>
<l n="70" rend="indent">Currendi vires eripiente metu.</l>
<l>Sera tamen scindens inimico pollice crinem</l>
<l rend="indent">Edidit indignos ore tremente sonos: </l>
<l>'O utinam mea lecta forent patrioque sepulcro</l>
<l rend="indent">Condita, cum poterant virginis ossa legi!</l>
<l n="75">Cur, modo Vestalis, taedas invitor ad ullas</l>
<l rend="indent">Turpis et Iliacis infitianda focis?</l>
<l>Quid moror et digitis designor adultera vulgi?</l>
<l rend="indent">Desint famosus quae notet ora pudor!'</l>
<l>Hactenus, et vestem tumidis praetendit ocellis</l>
<l n="80" rend="indent">Atque ita se in rapidas perdita misit aquas.</l>
<l>Supposuisse manus ad pectora lubricus amnis</l>
<l rend="indent">Dicitur et socii iura dedisse tori.</l>
<l>Te quoque credibile est aliqua caluisse puella;</l>
<l rend="indent">Sed nemora et silvae crimina vestra tegunt.</l>
<l n="85">Dum loquor, increvit latis spatiosior undis,</l>
<l rend="indent">Nec capit admissas alveus altus aquas.</l>
<l>Quid mecum, furiose, tibi? quid mutua differs</l>
<l rend="indent">Gaudia? quid coeptum, rustice, rumpis iter?</l>
<l>Quid? si legitimum flueres, si nobile flumen,</l>
<l n="90" rend="indent">Si tibi per terras maxima fama foret &mdash; </l>
<l>Nomen habes nullum, rivis collecte caducis,</l>
<l rend="indent">Nec tibi sunt fontes nec tibi certa domus!</l>
<l>Fontis habes instar pluviamque nivesque solutas,</l>
<l rend="indent">Quas tibi divitias pigra ministrat hiemps;</l>
<l n="95">Aut lutulentus agis brumali tempore cursus,</l>
<l rend="indent">Aut premis arentem pulverulentus humum.</l>
<l>Quis te tum potuit sitiens haurire viator?</l>
<l rend="indent">Quis dixit grata voce 'perennis eas'? </l>
<l>Damnosus pecori curris, damnosior agris.</l>
<l n="100" rend="indent">Forsitan haec alios; me mea damna movent.</l>
<l>Huic ego, vae! demens narrabam fluminum amores!</l>
<l rend="indent">Iactasse indigne nomina tanta pudet.</l>
<l>Nescio quem hunc spectans Acheloon et Inachon amnem</l>
<l rend="indent">Et potui nomen, Nile, referre tuum!</l>
<l n="105">At tibi pro meritis, opto, non candide torrens,</l>
<l rend="indent">Sint rapidi soles siccaque semper hiemps!</l></div2>
<div2 type="poem" n="7">
<l>At non formosa est, at non bene culta puella,</l>
<l rend="indent">At, puto, non votis saepe petita meis!</l>
<l>Hanc tamen in nullos tenui male languidus usus,</l>
<l rend="indent">Sed iacui pigro crimen onusque toro;</l>
<l n="5">Nec potui cupiens, pariter cupiente puella,</l>
<l rend="indent">Inguinis effeti parte iuvante frui.</l>
<l>Illa quidem nostro subiecit eburnea collo</l>
<l rend="indent">Bracchia Sithonia candidiora nive,</l>
<l>Osculaque inseruit cupida luctantia lingua</l>
<l n="10" rend="indent">Lascivum femori supposuitque femur,</l>
<l>Et mihi blanditias dixit dominumque vocavit,</l>
<l rend="indent">Et quae praeterea publica verba iuvant.</l>
<l>Tacta tamen veluti gelida mea membra cicuta</l>
<l rend="indent">Segnia propositum destituere meum;</l>
<l n="15">Truncus iners iacui, species et inutile pondus,</l>
<l rend="indent">Et non exactum, corpus an umbra forem.</l>
<l>Quae mihi ventura est, siquidem ventura, senectus,</l>
<l rend="indent">Cum desit numeris ipsa iuventa suis? </l>
<l>A, pudet annorum: quo me iuvenemque virumque?</l>
<l n="20" rend="indent">Nec iuvenem nec me sensit amica virum!</l>
<l>Sic flammas aditura pias aeterna sacerdos</l>
<l rend="indent">Surgit et a caro fratre verenda soror.</l>
<l>At nuper bis flava Chlide, ter candida Pitho,</l>
<l rend="indent">Ter Libas officio continuata meo est;</l>
<l n="25">Exigere a nobis angusta nocte Corinnam</l>
<l rend="indent">Me memini numeros sustinuisse novem.</l>
<l>Num mea Thessalico languent devota veneno</l>
<l rend="indent">Corpora? num misero carmen et herba nocent,</l>
<l>Sagave poenicea defixit nomina cera</l>
<l n="30" rend="indent">Et medium tenuis in iecur egit acus?</l>
<l>Carmine laesa Ceres sterilem vanescit in herbam,</l>
<l rend="indent">Deficiunt laesi carmine fontis aquae,</l>
<l>Ilicibus glandes cantataque vitibus uva</l>
<l rend="indent">Decidit, et nullo poma movente fluunt.</l>
<l n="35">Quid vetat et nervos magicas torpere per artes?</l>
<l rend="indent">Forsitan inpatiens fit latus inde meum.</l>
<l>Huc pudor accessit: facti pudor ipse nocebat;</l>
<l rend="indent">Ille fuit vitii causa secunda mei.</l>
<l>At qualem vidi tantum tetigique puellam!</l>
<l n="40" rend="indent">Sic etiam tunica tangitur illa sua.</l>
<l>Illius ad tactum Pylius iuvenescere possit</l>
<l rend="indent">Tithonosque annis fortior esse suis.</l>
<l>Haec mihi contigerat; sed vir non contigit illi.</l>
<l rend="indent">Quas nunc concipiam per nova vota preces?</l>
<l n="45">Credo etiam magnos, quo sum tam turpiter usus,</l>
<l rend="indent">Muneris oblati paenituisse deos.</l>
<l>Optabam certe recipi &mdash; sum nempe receptus;</l>
<l rend="indent">Oscula ferre &mdash; tuli; proximus esse &mdash; fui. </l>
<l>Quo mihi fortunae tantum? quo regna sine usu?</l>
<l n="50" rend="indent">Quid, nisi possedi dives avarus opes?</l>
<l>Sic aret mediis taciti vulgator in undis</l>
<l rend="indent">Pomaque, quae nullo tempore tangat, habet.</l>
<l>A tenera quisquam sic surgit mane puella,</l>
<l rend="indent">Protinus ut sanctos possit adire deos?</l>
<l n="55">Sed, puto, non blande, non optima perdidit in me</l>
<l rend="indent">Oscula; non omni sollicitavit ope!</l>
<l>Illa graves potuit quercus adamantaque durum</l>
<l rend="indent">Surdaque blanditiis saxa movere suis.</l>
<l>Digna movere fuit certe vivosque virosque;</l>
<l n="60" rend="indent">Sed neque tum vixi nec vir, ut ante, fui.</l>
<l>Quid iuvet, ad surdas si cantet Phemius aures?</l>
<l rend="indent">Quid miserum Thamyran picta tabella iuvat?</l>
<l>At quae non tacita formavi gaudia mente!</l>
<l rend="indent">Quos ego non finxi disposuique modos!</l>
<l n="65">Nostra tamen iacuere velut praemortua membra</l>
<l rend="indent">Turpiter hesterna languidiora rosa &mdash; </l>
<l>Quae nunc, ecce, vigent intempestiva valentque,</l>
<l rend="indent">Nunc opus exposcunt militiamque suam.</l>
<l>Quin istic pudibunda iaces, pars pessima nostri?</l>
<l n="70" rend="indent">Sic sum pollicitis captus et ante tuis.</l>
<l>Tu dominum fallis; per te deprensus inermis</l>
<l rend="indent">Tristia cum magno damna pudore tuli.</l>
<l>Hanc etiam non est mea dedignata puella</l>
<l rend="indent">Molliter admota sollicitare manu;</l>
<l n="75">Sed postquam nullas consurgere posse per artes</l>
<l rend="indent">Inmemoremque sui procubuisse videt,</l>
<l>'Quid me ludis?' ait, 'quis te, male sane, iubebat</l>
<l rend="indent">Invitum nostro ponere membra toro? </l>
<l>Aut te traiectis Aeaea venefica lanis</l>
<l n="80" rend="indent">Devovet, aut alio lassus amore venis.'</l>
<l>Nec mora, desiluit tunica velata soluta &mdash; </l>
<l rend="indent">Et decuit nudos proripuisse pedes! &mdash; </l>
<l>Neve suae possent intactam scire ministrae,</l>
<l rend="indent">Dedecus hoc sumpta dissimulavit aqua.</l></div2>
<div2 type="poem" n="8">
<l>Et quisquam ingenuas etiamnunc suspicit artes,</l>
<l rend="indent">Aut tenerum dotes carmen habere putat?</l>
<l>Ingenium quondam fuerat pretiosius auro;</l>
<l rend="indent">At nunc barbaria est grandis, habere nihil.</l>
<l n="5">Cum pulchrae dominae nostri placuere libelli,</l>
<l rend="indent">Quo licuit libris, non licet ire mihi;</l>
<l>Cum bene laudavit, laudato ianua clausa est.</l>
<l rend="indent">Turpiter huc illuc ingeniosus eo.</l>
<l>Ecce, recens dives parto per vulnera censu</l>
<l n="10" rend="indent">Praefertur nobis sanguine pastus eques!</l>
<l>Hunc potes amplecti formosis, vita, lacertis?</l>
<l rend="indent">Huius in amplexu, vita, iacere potes?</l>
<l>Si nescis, caput hoc galeam portare solebat;</l>
<l rend="indent">Ense latus cinctum, quod tibi servit, erat; </l>
<l n="15">Laeva manus, cui nunc serum male convenit aurum,</l>
<l rend="indent">Scuta tulit; dextram tange &mdash; cruenta fuit!</l>
<l>Qua periit aliquis, potes hanc contingere dextram?</l>
<l rend="indent">Heu, ubi mollities pectoris illa tui?</l>
<l>Cerne cicatrices, veteris vestigia pugnae &mdash; </l>
<l n="20" rend="indent">Quaesitum est illi corpore, quidquid habet.</l>
<l>Forsitan et, quotiens hominem iugulaverit, ille</l>
<l rend="indent">Indicet! hoc fassas tangis, avara, manus?</l>
<l>Ille ego Musarum purus Phoebique sacerdos</l>
<l rend="indent">Ad rigidas canto carmen inane fores?</l>
<l n="25">Discite, qui sapitis, non quae nos scimus inertes,</l>
<l rend="indent">Sed trepidas acies et fera castra sequi</l>
<l>Proque bono versu primum deducite pilum!</l>
<l rend="indent">Nox tibi, si belles, possit, Homere, dari.</l>
<l>Iuppiter, admonitus nihil esse potentius auro,</l>
<l n="30" rend="indent">Corruptae pretium virginis ipse fuit.</l>
<l>Dum merces aberat, durus pater, ipsa severa,</l>
<l rend="indent">Aerati postes, ferrea turris erat;</l>
<l>Sed postquam sapiens in munere venit adulter,</l>
<l rend="indent">Praebuit ipsa sinus et dare iussa dedit.</l>
<l n="35">At cum regna senex caeli Saturnus haberet,</l>
<l rend="indent">Omne lucrum tenebris alta premebat humus.</l>
<l>Aeraque et argentum cumque auro pondera ferri</l>
<l rend="indent">Manibus admorat, nullaque massa fuit.</l>
<l>At meliora dabat &mdash; curvo sine vomere fruges</l>
<l n="40" rend="indent">Pomaque et in quercu mella reperta cava. </l>
<l>Nec valido quisquam terram scindebat aratro,</l>
<l rend="indent">Signabat nullo limite mensor humum,</l>
<l>Non freta demisso verrebant eruta remo;</l>
<l rend="indent">Ultima mortali tum via litus erat.</l>
<l n="45">Contra te sollers, hominum natura, fuisti</l>
<l rend="indent">Et nimium damnis ingeniosa tuis.</l>
<l>Quo tibi, turritis incingere moenibus urbes?</l>
<l rend="indent">Quo tibi, discordes addere in arma manus?</l>
<l>Quid tibi cum pelago &mdash; terra contenta fuisses!</l>
<l n="50" rend="indent">Cur non et caelum, tertia regna, petis?</l>
<l>Qua licet, adfectas caelum quoque &mdash; templa Quirinus,</l>
<l rend="indent">Liber et Alcides et modo Caesar habent.</l>
<l>Eruimus terra solidum pro frugibus aurum.</l>
<l rend="indent">Possidet inventas sanguine miles opes.</l>
<l n="55">Curia pauperibus clausa est &mdash; dat census honores;</l>
<l rend="indent">Inde gravis iudex, inde severus eques!</l>
<l>Omnia possideant; illis Campusque forumque</l>
<l rend="indent">Serviat, hi pacem crudaque bella gerant &mdash; </l>
<l>Tantum ne nostros avidi liceantur amores,</l>
<l n="60" rend="indent">Et &mdash; satis est &mdash; aliquid pauperis esse sinant!</l>
<l>At nunc, exaequet tetricas licet illa Sabinas,</l>
<l rend="indent">Imperat ut captae qui dare multa potest;</l>
<l>Me prohibet custos, in me timet illa maritum.</l>
<l rend="indent">Si dederim, tota cedet uterque domo!</l>
<l n="65">O si neclecti quisquam deus ultor amantis</l>
<l rend="indent">Tam male quaesitas pulvere mutet opes! </l></div2>
<div2 type="poem" n="9">
<l>Memnona si mater, mater ploravit Achillem,</l>
<l rend="indent">Et tangunt magnas tristia fata deas,</l>
<l>Flebilis indignos, Elegia, solve capillos!</l>
<l rend="indent">A, nimis ex vero nunc tibi nomen erit! &mdash; </l>
<l n="5">Ille tui vates operis, tua fama, Tibullus</l>
<l rend="indent">Ardet in extructo, corpus inane, rogo.</l>
<l>Ecce, puer Veneris fert eversamque pharetram</l>
<l rend="indent">Et fractos arcus et sine luce facem;</l>
<l>Adspice, demissis ut eat miserabilis alis</l>
<l n="10" rend="indent">Pectoraque infesta tundat aperta manu!</l>
<l>Excipiunt lacrimas sparsi per colla capilli,</l>
<l rend="indent">Oraque singultu concutiente sonant.</l>
<l>Fratris in Aeneae sic illum funere dicunt</l>
<l rend="indent">Egressum tectis, pulcher Iule, tuis;</l>
<l n="15">Nec minus est confusa Venus moriente Tibullo,</l>
<l rend="indent">Quam iuveni rupit cum ferus inguen aper.</l>
<l>At sacri vates et divum cura vocamur;</l>
<l rend="indent">Sunt etiam qui nos numen habere putent.</l>
<l>Scilicet omne sacrum mors inportuna profanat,</l>
<l n="20" rend="indent">Omnibus obscuras inicit illa manus!</l>
<l>Quid pater Ismario, quid mater profuit Orpheo?</l>
<l rend="indent">Carmine quid victas obstipuisse feras?</l>
<l>Et Linon in silvis idem pater 'aelinon!' altis</l>
<l rend="indent">Dicitur invita concinuisse lyra.</l>
<l n="25">Adice Maeoniden, a quo ceu fonte perenni</l>
<l rend="indent">Vatum Pieriis ora rigantur aquis &mdash;  </l>
<l>Hunc quoque summa dies nigro submersit Averno.</l>
<l rend="indent">Defugiunt avidos carmina sola rogos;</l>
<l>Durant, vatis opus, Troiani fama laboris</l>
<l n="30" rend="indent">Tardaque nocturno tela retexta dolo.</l>
<l>Sic Nemesis longum, sic Delia nomen habebunt,</l>
<l rend="indent">Altera cura recens, altera primus amor.</l>
<l>Quid vos sacra iuvant? quid nunc Aegyptia prosunt</l>
<l rend="indent">Sistra? quid in vacuo secubuisse toro?</l>
<l n="35">Cum rapiunt mala fata bonos &mdash; ignoscite fasso! &mdash; </l>
<l rend="indent">Sollicitor nullos esse putare deos.</l>
<l>Vive pius &mdash; moriere; pius cole sacra &mdash; colentem</l>
<l rend="indent">Mors gravis a templis in cava busta trahet;</l>
<l>Carminibus confide bonis &mdash; iacet, ecce, Tibullus:</l>
<l n="40" rend="indent">Vix manet e toto, parva quod urna capit!</l>
<l>Tene, sacer vates, flammae rapuere rogales</l>
<l rend="indent">Pectoribus pasci nec timuere tuis?</l>
<l>Aurea sanctorum potuissent templa deorum</l>
<l rend="indent">Urere, quae tantum sustinuere nefas!</l>
<l n="45">Avertit vultus, Erycis quae possidet arces;</l>
<l rend="indent">Sunt quoque, qui lacrimas continuisse negant.</l>
<l>Sed tamen hoc melius, quam si Phaeacia tellus</l>
<l rend="indent">Ignotum vili supposuisset humo.</l>
<l>Hinc certe madidos fugientis pressit ocellos</l>
<l n="50" rend="indent">Mater et in cineres ultima dona tulit;</l>
<l>Hinc soror in partem misera cum matre doloris</l>
<l rend="indent">Venit inornatas dilaniata comas, </l>
<l>Cumque tuis sua iunxerunt Nemesisque priorque</l>
<l rend="indent">Oscula nec solos destituere rogos.</l>
<l n="55">Delia discedens 'felicius' inquit 'amata</l>
<l rend="indent">Sum tibi; vixisti, dum tuus ignis eram.'</l>
<l>Cui Nemesis 'quid' ait 'tibi sunt mea damna dolori?</l>
<l rend="indent">Me tenuit moriens deficiente manu.'</l>
<l>Si tamen e nobis aliquid nisi nomen et umbra</l>
<l n="60" rend="indent">Restat, in Elysia valle Tibullus erit.</l>
<l>Obvius huic venias hedera iuvenalia cinctus</l>
<l rend="indent">Tempora cum Calvo, docte Catulle, tuo;</l>
<l>Tu quoque, si falsum est temerati crimen amici,</l>
<l rend="indent">Sanguinis atque animae prodige Galle tuae.</l>
<l n="65">His comes umbra tua est; siqua est modo corporis umbra,</l>
<l rend="indent">Auxisti numeros, culte Tibulle, pios.</l>
<l>Ossa quieta, precor, tuta requiescite in urna,</l>
<l rend="indent">Et sit humus cineri non onerosa tuo!</l></div2>
<div2 type="poem" n="10">
<l>Annua venerunt Cerealis tempora sacri;</l>
<l rend="indent">Secubat in vacuo sola puella toro.</l>
<l>Flava Ceres, tenues spicis redimita capillos,</l>
<l rend="indent">Cur inhibes sacris commoda nostra tuis?</l>
<l n="5">Te, dea, munificam gentes, ubi quaeque, loquuntur,</l>
<l rend="indent">Nec minus humanis invidet ulla bonis.</l>
<l>Ante nec hirsuti torrebant farra coloni,</l>
<l rend="indent">Nec notum terris area nomen erat, </l>
<l>Sed glandem quercus, oracula prima, ferebant;</l>
<l n="10" rend="indent">Haec erat et teneri caespitis herba cibus.</l>
<l>Prima Ceres docuit turgescere semen in agris</l>
<l rend="indent">Falce coloratas subsecuitque comas;</l>
<l>Prima iugis tauros supponere colla coegit,</l>
<l rend="indent">Et veterem curvo dente revellit humum.</l>
<l n="15">Hanc quisquam lacrimis laetari credit amantum</l>
<l rend="indent">Et bene tormentis secubituque coli?</l>
<l>Nec tamen est, quamvis agros amet illa feraces,</l>
<l rend="indent">Rustica nec viduum pectus amoris habet.</l>
<l>Cretes erunt testes &mdash; nec fingunt omnia Cretes.</l>
<l n="20" rend="indent">Crete nutrito terra superba Iove.</l>
<l>Illic, sideream mundi qui temperat arcem,</l>
<l rend="indent">Exiguus tenero lac bibit ore puer.</l>
<l>Magna fides testi: testis laudatur alumno.</l>
<l rend="indent">Fassuram Cererem crimina nostra puto.</l>
<l n="25">Viderat Iasium Cretaea diva sub Ida</l>
<l rend="indent">Figentem certa terga ferina manu.</l>
<l>Vidit, et ut tenerae flammam rapuere medullae,</l>
<l rend="indent">Hinc pudor, ex illa parte trahebat amor.</l>
<l>Victus amore pudor; sulcos arere videres</l>
<l n="30" rend="indent">Et sata cum minima parte redire sui.</l>
<l>Cum bene iactati pulsarant arva ligones,</l>
<l rend="indent">Ruperat et duram vomer aduncus humum,</l>
<l>Seminaque in latos ierant aequaliter agros,</l>
<l rend="indent">Inrita decepti vota colentis erant.</l>
<l n="35">Diva potens frugum silvis cessabat in altis;</l>
<l rend="indent">Deciderant longae spicea serta comae.</l>
<l>Sola fuit Crete fecundo fertilis anno;</l>
<l rend="indent">Omnia, qua tulerat se dea, messis erat; </l>
<l>Ipsa, locus nemorum, canebat frugibus Ide,</l>
<l n="40" rend="indent">Et ferus in silva farra metebat aper.</l>
<l>Optavit Minos similes sibi legifer annos;</l>
<l rend="indent">Optasset, Cereris longus ut esset amor.</l>
<l>Quod tibi secubitus tristes, dea flava, fuissent,</l>
<l rend="indent">Hoc cogor sacris nunc ego ferre tuis?</l>
<l n="45">Cur ego sim tristis, cum sit tibi nata reperta</l>
<l rend="indent">Regnaque quam Iuno sorte minore regat?</l>
<l>Festa dies Veneremque vocat cantusque merumque;</l>
<l rend="indent">Haec decet ad dominos munera ferre deos.</l></div2>
<div2 type="poem" n="11a">
<l>Multa diuque tuli; vitiis patientia victa est;</l>
<l rend="indent">Cede fatigato pectore, turpis amor!</l>
<l>Scilicet adserui iam me fugique catenas,</l>
<l rend="indent">Et quae non puduit ferre, tulisse pudet.</l>
<l n="5">Vicimus et domitum pedibus calcamus amorem;</l>
<l rend="indent">Venerunt capiti cornua sera meo.</l>
<l>Perfer et obdura! dolor hic tibi proderit olim;</l>
<l rend="indent">Saepe tulit lassis sucus amarus opem.</l>
<l>Ergo ego sustinui, foribus tam saepe repulsus,</l>
<l n="10" rend="indent">Ingenuum dura ponere corpus humo?</l>
<l>Ergo ego nescio cui, quem tu conplexa tenebas,</l>
<l rend="indent">Excubui clausam servus ut ante domum? </l>
<l>Vidi, cum foribus lassus prodiret amator,</l>
<l rend="indent">Invalidum referens emeritumque latus;</l>
<l n="15">Hoc tamen est levius, quam quod sum visus ab illo &mdash; </l>
<l rend="indent">Eveniat nostris hostibus ille pudor!</l>
<l>Quando ego non fixus lateri patienter adhaesi,</l>
<l rend="indent">Ipse tuus custos, ipse vir, ipse comes?</l>
<l>Scilicet et populo per me comitata placebas;</l>
<l n="20" rend="indent">Causa fuit multis noster amoris amor.</l>
<l>Turpia quid referam vanae mendacia linguae</l>
<l rend="indent">Et periuratos in mea damna deos?</l>
<l>Quid iuvenum tacitos inter convivia nutus</l>
<l rend="indent">Verbaque conpositis dissimulata notis?</l>
<l n="25">Dicta erat aegra mihi &mdash; praeceps amensque cucurri;</l>
<l rend="indent">Veni, et rivali non erat aegra meo!</l>
<l>His et quae taceo duravi saepe ferendis;</l>
<l rend="indent">Quaere alium pro me, qui queat ista pati.</l>
<l>Iam mea votiva puppis redimita corona</l>
<l n="30" rend="indent">Lenta tumescentes aequoris audit aquas.</l>
<l>Desine blanditias et verba, potentia quondam,</l>
<l rend="indent">Perdere &mdash; non ego nunc stultus, ut ante fui!</l></div2>
<div2 type="poem" n="11b">
<l>Luctantur pectusque leve in contraria tendunt</l>
<l rend="indent">Hac amor hac odium, sed, puto, vincit amor.</l>
<l n="35">Odero, si potero; si non, invitus amabo.</l>
<l rend="indent">Nec iuga taurus amat; quae tamen odit, habet.</l>
<l>Nequitiam fugio &mdash; fugientem forma reducit;</l>
<l rend="indent">Aversor morum crimina &mdash; corpus amo. </l>
<l>Sic ego nec sine te nec tecum vivere possum,</l>
<l n="40" rend="indent">Et videor voti nescius esse mei.</l>
<l>Aut formosa fores minus, aut minus inproba, vellem;</l>
<l rend="indent">Non facit ad mores tam bona forma malos.</l>
<l>Facta merent odium, facies exorat amorem &mdash; </l>
<l rend="indent">Me miserum, vitiis plus valet illa suis!</l>
<l n="45">Parce, per o lecti socialia iura, per omnis</l>
<l rend="indent">Qui dant fallendos se tibi saepe deos,</l>
<l>Perque tuam faciem, magni mihi numinis instar,</l>
<l rend="indent">Perque tuos oculos, qui rapuere meos!</l>
<l>Quidquid eris, mea semper eris; tu selige tantum,</l>
<l n="50" rend="indent">Me quoque velle velis, anne coactus amem!</l>
<l>Lintea dem potius ventisque ferentibus utar,</l>
<l rend="indent">Ut, quam, si nolim, cogar amare, velim.</l></div2>
<div2 type="poem" n="12">
<l>Quis fuit ille dies, quo tristia semper amanti</l>
<l rend="indent">Omina non albae concinuistis aves?</l>
<l>Quodve putem sidus nostris occurrere fatis,</l>
<l rend="indent">Quosve deos in me bella movere querar?</l>
<l n="5">Quae modo dicta mea est, quam coepi solus amare,</l>
<l rend="indent">Cum multis vereor ne sit habenda mihi.</l>
<l>Fallimur, an nostris innotuit illa libellis?</l>
<l rend="indent">Sic erit &mdash; ingenio prostitit illa meo.</l>
<l>Et merito! quid enim formae praeconia feci?</l>
<l n="10" rend="indent">Vendibilis culpa facta puella mea est. </l>
<l>Me lenone placet, duce me perductus amator,</l>
<l rend="indent">Ianua per nostras est adaperta manus.</l>
<l>An prosint, dubium, nocuerunt carmina semper;</l>
<l rend="indent">Invidiae nostris illa fuere bonis.</l>
<l n="15">Cum Thebae, cum Troia foret, cum Caesaris acta,</l>
<l rend="indent">Ingenium movit sola Corinna meum.</l>
<l>Aversis utinam tetigissem carmina Musis,</l>
<l rend="indent">Phoebus et inceptum destituisset opus!</l>
<l>Nec tamen ut testes mos est audire poetas;</l>
<l n="20" rend="indent">Malueram verbis pondus abesse meis.</l>
<l>Per nos Scylla patri caros furata capillos</l>
<l rend="indent">Pube premit rabidos inguinibusque canes;</l>
<l>Nos pedibus pinnas dedimus, nos crinibus angues;</l>
<l rend="indent">Victor Abantiades alite fertur equo.</l>
<l n="25">Idem per spatium Tityon porreximus ingens,</l>
<l rend="indent">Et tria vipereo fecimus ora cani;</l>
<l>Fecimus Enceladon iaculantem mille lacertis,</l>
<l rend="indent">Ambiguae captos virginis ore viros.</l>
<l>Aeolios Ithacis inclusimus utribus Euros;</l>
<l n="30" rend="indent">Proditor in medio Tantalus amne sitit.</l>
<l>De Niobe silicem, de virgine fecimus ursam.</l>
<l rend="indent">Concinit Odrysium Cecropis ales Ityn;</l>
<l>Iuppiter aut in aves aut se transformat in aurum</l>
<l rend="indent">Aut secat inposita virgine taurus aquas.</l>
<l n="35">Protea quid referam Thebanaque semina, dentes;</l>
<l rend="indent">Qui vomerent flammas ore, fuisse boves; </l>
<l>Flere genis electra tuas, Auriga, sorores;</l>
<l rend="indent">Quaeque rates fuerint, nunc maris esse deas;</l>
<l>Aversumque diem mensis furialibus Atrei,</l>
<l n="40" rend="indent">Duraque percussam saxa secuta lyram?</l>
<l>Exit in inmensum fecunda licentia vatum,</l>
<l rend="indent">Obligat historica nec sua verba fide.</l>
<l>Et mea debuerat falso laudata videri</l>
<l rend="indent">Femina; credulitas nunc mihi vestra nocet.</l></div2>
<div2 type="poem" n="13">
<l>Cum mihi pomiferis coniunx foret orta Faliscis,</l>
<l rend="indent">Moenia contigimus victa, Camille, tibi.</l>
<l>Casta sacerdotes Iunoni festa parabant</l>
<l rend="indent">Et celebres ludos indigenamque bovem;</l>
<l n="5">Grande morae pretium ritus cognoscere, quamvis</l>
<l rend="indent">Difficilis clivis huc via praebet iter.</l>
<l>Stat vetus et densa praenubilus arbore lucus;</l>
<l rend="indent">Adspice &mdash; concedas numen inesse loco.</l>
<l>Accipit ara preces votivaque tura piorum &mdash; </l>
<l n="10" rend="indent">Ara per antiquas facta sine arte manus.</l>
<l>Hinc, ubi praesonuit sollemni tibia cantu,</l>
<l rend="indent">It per velatas annua pompa vias;</l>
<l>Ducuntur niveae populo plaudente iuvencae,</l>
<l rend="indent">Quas aluit campis herba Falisca suis,</l>
<l n="15">Et vituli nondum metuenda fronte minaces,</l>
<l rend="indent">Et minor ex humili victima porcus hara, </l>
<l>Duxque gregis cornu per tempora dura recurvo.</l>
<l rend="indent">Invisa est dominae sola capella deae;</l>
<l>Illius indicio silvis inventa sub altis</l>
<l n="20" rend="indent">Dicitur inceptam destituisse fugam.</l>
<l>Nunc quoque per pueros iaculis incessitur index</l>
<l rend="indent">Et pretium auctori vulneris ipsa datur.</l>
<l>Qua ventura dea est, iuvenes timidaeque puellae</l>
<l rend="indent">Praeverrunt latas veste iacente vias.</l>
<l n="25">Virginei crines auro gemmaque premuntur,</l>
<l rend="indent">Et tegit auratos palla superba pedes;</l>
<l>More patrum Graio velatae vestibus albis</l>
<l rend="indent">Tradita supposito vertice sacra ferunt.</l>
<l>Ora favent populi tum cum venit aurea pompa,</l>
<l n="30" rend="indent">Ipsa sacerdotes subsequiturque suas.</l>
<l>Argiva est pompae facies; Agamemnone caeso</l>
<l rend="indent">Et scelus et patrias fugit Halaesus opes</l>
<l>Iamque pererratis profugus terraque fretoque</l>
<l rend="indent">Moenia felici condidit alta manu.</l>
<l n="35">Ille suos docuit Iunonia sacra Faliscos.</l>
<l rend="indent">Sint mihi, sint populo semper amica suo!</l></div2>
<div2 type="poem" n="14">
<l>Non ego, ne pecces, cum sis formosa, recuso,</l>
<l rend="indent">Sed ne sit misero scire necesse mihi;</l>
<l>Nec te nostra iubet fieri censura pudicam,</l>
<l rend="indent">Sed tamen, ut temptes dissimulare, rogat. </l>
<l n="5">Non peccat, quaecumque potest peccasse negare,</l>
<l rend="indent">Solaque famosam culpa professa facit.</l>
<l>Quis furor est, quae nocte latent, in luce fateri,</l>
<l rend="indent">Et quae clam facias facta referre palam?</l>
<l>Ignoto meretrix corpus iunctura Quiriti</l>
<l n="10" rend="indent">Opposita populum summovet ante sera;</l>
<l>Tu tua prostitues famae peccata sinistrae</l>
<l rend="indent">Commissi perages indiciumque tui?</l>
<l>Sit tibi mens melior, saltemve imitare pudicas,</l>
<l rend="indent">Teque probam, quamvis non eris, esse putem.</l>
<l n="15">Quae facis, haec facito; tantum fecisse negato,</l>
<l rend="indent">Nec pudeat coram verba modesta loqui!</l>
<l>Est qui nequitiam locus exigat; omnibus illum</l>
<l rend="indent">Deliciis inple, stet procul inde pudor!</l>
<l>Hinc simul exieris, lascivia protinus omnis</l>
<l n="20" rend="indent">Absit, et in lecto crimina pone tuo.</l>
<l>Illic nec tunicam tibi sit posuisse pudori</l>
<l rend="indent">Nec femori inpositum sustinuisse femur;</l>
<l>Illic purpureis condatur lingua labellis,</l>
<l rend="indent">Inque modos Venerem mille figuret amor;</l>
<l n="25">Illic nec voces nec verba iuvantia cessent,</l>
<l rend="indent">Spondaque lasciva mobilitate tremat!</l>
<l>Indue cum tunicis metuentem crimina vultum,</l>
<l rend="indent">Et pudor obscenum diffiteatur opus;</l>
<l>Da populo, da verba mihi; sine nescius errem,</l>
<l n="30" rend="indent">Et liceat stulta credulitate frui!</l>
<l>Cur totiens video mitti recipique tabellas?</l>
<l rend="indent">Cur pressus prior est interiorque torus?</l>
<l>Cur plus quam somno turbatos esse capillos</l>
<l rend="indent">Collaque conspicio dentis habere notam? </l>
<l n="35">Tantum non oculos crimen deducis ad ipsos;</l>
<l rend="indent">Si dubitas famae parcere, parce mihi!</l>
<l>Mens abit et morior quotiens peccasse fateris,</l>
<l rend="indent">Perque meos artus frigida gutta fluit.</l>
<l>Tunc amo, tunc odi frustra quod amare necesse est;</l>
<l n="40" rend="indent">Tunc ego, sed tecum, mortuus esse velim!</l>
<l>Nil equidem inquiram, nec quae celare parabis</l>
<l rend="indent">Insequar, et falli muneris instar erit.</l>
<l>Si tamen in media deprensa tenebere culpa,</l>
<l rend="indent">Et fuerint oculis probra videnda meis,</l>
<l n="45">Quae bene visa mihi fuerint, bene visa negato &mdash; </l>
<l rend="indent">Concedent verbis lumina nostra tuis.</l>
<l>Prona tibi vinci cupientem vincere palma est,</l>
<l rend="indent">Sit modo 'non feci!' dicere lingua memor.</l>
<l>Cum tibi contingat verbis superare duobus,</l>
<l n="50" rend="indent">Etsi non causa, iudice vince tuo!</l></div2>
<div2 type="poem" n="15">
<l>Quaere novum vatem, tenerorum mater Amorum!</l>
<l rend="indent">Raditur hic elegis ultima meta meis;</l>
<l>Quos ego conposui, Paeligni ruris alumnus &mdash; </l>
<l rend="indent">Nec me deliciae dedecuere meae &mdash; </l>
<l n="5">Siquid id est, usque a proavis vetus ordinis heres,</l>
<l rend="indent">Non modo militiae turbine factus eques.</l>
<l>Mantua Vergilio, gaudet Verona Catullo;</l>
<l rend="indent">Paelignae dicar gloria gentis ego, </l>
<l>Quam sua libertas ad honesta coegerat arma,</l>
<l n="10" rend="indent">Cum timuit socias anxia Roma manus.</l>
<l>Atque aliquis spectans hospes Sulmonis aquosi</l>
<l rend="indent">Moenia, quae campi iugera pauca tenent,</l>
<l>'Quae tantum' dicat 'potuistis ferre poetam,</l>
<l rend="indent">Quantulacumque estis, vos ego magna voco.'</l>
<l n="15">Culte puer puerique parens Amathusia culti.</l>
<l rend="indent">Aurea de campo vellite signa meo!</l>
<l>Corniger increpuit thyrso graviore Lyaeus:</l>
<l rend="indent">Pulsanda est magnis area maior equis.</l>
<l>Inbelles elegi, genialis Musa, valete,</l>
<l n="20" rend="indent">Post mea mansurum fata superstes opus! </l></div2></div1>
</body></text>

<text lang="la" n="Ep.">
<body>
<head>Epistulae (vel Heroides)</head>
<p></p>
<div1 type="poem" n="1">
<head>Penelope Ulixi</head>
<l>Haec tua Penelope lento tibi mittit, Ulixe;</l>
<l rend="indent">Nil mihi rescribas attinet: ipse veni!</l>
<l>Troia iacet certe, Danais invisa puellis;</l>
<l rend="indent">Vix Priamus tanti totaque Troia fuit.</l>
<l n="5">O utinam tum, cum Lacedaemona classe petebat,</l>
<l rend="indent">Obrutus insanis esset adulter aquis!</l>
<l>Non ego deserto iacuissem frigida lecto,</l>
<l rend="indent">Nec quererer tardos ire relicta dies;</l>
<l>Nec mihi quaerenti spatiosam fallere noctem</l>
<l n="10" rend="indent">Lassaret viduas pendula tela manus.</l>
<l>Quando ego non timui graviora pericula veris?</l>
<l rend="indent">Res est solliciti plena timoris amor.</l>
<l>In te fingebam violentos Troas ituros;</l>
<l rend="indent">Nomine in Hectoreo pallida semper eram.</l>
<l n="15">Sive quis Antilochum narrabat ab hoste revictum,</l>
<l rend="indent">Antilochus nostri causa timoris erat; </l>
<l>Sive Menoetiaden falsis cecidisse sub armis,</l>
<l rend="indent">Flebam successu posse carere dolos.</l>
<l>Sanguine Tlepolemus Lyciam tepefecerat hastam;</l>
<l n="20" rend="indent">Tlepolemi leto cura novata mea est.</l>
<l>Denique, quisquis erat castris iugulatus Achivis,</l>
<l rend="indent">Frigidius glacie pectus amantis erat.</l>
<l>Sed bene consuluit casto deus aequus amori.</l>
<l rend="indent">Versa est in cineres sospite Troia viro.</l>
<l n="25">Argolici rediere duces, altaria fumant;</l>
<l rend="indent">Ponitur ad patrios barbara praeda deos.</l>
<l>Grata ferunt nymphae pro salvis dona maritis;</l>
<l rend="indent">Illi victa suis Troica fata canunt.</l>
<l>Mirantur iustique senes trepidaeque puellae;</l>
<l n="30" rend="indent">Narrantis coniunx pendet ab ore viri.</l>
<l>Atque aliquis posita monstrat fera proelia mensa,</l>
<l rend="indent">Pingit et exiguo Pergama tota mero:</l>
<l>'Hac ibat Simois; haec est Sigeia tellus;</l>
<l rend="indent">Hic steterat Priami regia celsa senis.</l>
<l n="35">Illic Aeacides, illic tendebat Ulixes;</l>
<l rend="indent">Hic lacer admissos terruit Hector equos.'</l>
<l>Omnia namque tuo senior te quaerere misso</l>
<l rend="indent">Rettulerat nato Nestor, at ille mihi.</l>
<l>Rettulit et ferro Rhesumque Dolonaque caesos,</l>
<l n="40" rend="indent">Utque sit hic somno proditus, ille dolo.</l>
<l>Ausus es &mdash; o nimium nimiumque oblite tuorum! &mdash; </l>
<l rend="indent">Thracia nocturno tangere castra dolo</l>
<l>Totque simul mactare viros, adiutus ab uno!</l>
<l rend="indent">At bene cautus eras et memor ante mei! </l>
<l n="45">Usque metu micuere sinus, dum victor amicum</l>
<l rend="indent">Dictus es Ismariis isse per agmen equis.</l>
<l>Sed mihi quid prodest vestris disiecta lacertis</l>
<l rend="indent">Ilios et, murus quod fuit, esse solum,</l>
<l>Si maneo, qualis Troia durante manebam,</l>
<l n="50" rend="indent">Virque mihi dempto fine carendus abest?</l>
<l>Diruta sunt aliis, uni mihi Pergama restant,</l>
<l rend="indent">Incola captivo quae bove victor arat.
<milestone ed="p" n="53" unit="carte"/></l>
<l>Iam seges est, ubi Troia fuit, resecandaque falce</l>
<l rend="indent">Luxuriat Phrygio sanguine pinguis humus;</l>
<l n="55">Semisepulta virum curvis feriuntur aratris</l>
<l rend="indent">Ossa, ruinosas occulit herba domos.</l>
<l>Victor abes, nec scire mihi, quae causa morandi,</l>
<l rend="indent">Aut in quo lateas ferreus orbe, licet!</l>
<l>Quisquis ad haec vertit peregrinam litora puppim,</l>
<l n="60" rend="indent">Ille mihi de te multa rogatus abit,</l>
<l>Quamque tibi reddat, si te modo viderit usquam,</l>
<l rend="indent">Traditur huic digitis charta notata meis.</l>
<l>Nos Pylon, antiqui Neleia Nestoris arva,</l>
<l rend="indent">Misimus; incerta est fama remissa Pylo.</l>
<l n="65">Misimus et Sparten; Sparte quoque nescia veri.</l>
<l rend="indent">Quas habitas terras, aut ubi lentus abes?</l>
<l>Utilius starent etiamnunc moenia Phoebi &mdash; </l>
<l rend="indent">Irascor votis, heu, levis ipsa meis!</l>
<l>Scirem ubi pugnares, et tantum bella timerem,</l>
<l n="70" rend="indent">Et mea cum multis iuncta querela foret. </l>
<l>Quid timeam, ignoro &mdash; timeo tamen omnia demens,</l>
<l rend="indent">Et patet in curas area lata meas.</l>
<l>Quaecumque aequor habet, quaecumque pericula tellus,</l>
<l rend="indent">Tam longae causas suspicor esse morae.</l>
<l n="75">Haec ego dum stulte metuo, quae vestra libido est,</l>
<l rend="indent">Esse peregrino captus amore potes.</l>
<l>Forsitan et narres, quam sit tibi rustica coniunx,</l>
<l rend="indent">Quae tantum lanas non sinat esse rudes.</l>
<l>Fallar, et hoc crimen tenues vanescat in auras,</l>
<l n="80" rend="indent">Neve, revertendi liber, abesse velis!</l>
<l>Me pater Icarius viduo discedere lecto</l>
<l rend="indent">Cogit et immensas increpat usque moras.</l>
<l>Increpet usque licet &mdash; tua sum, tua dicar oportet;</l>
<l rend="indent">Penelope coniunx semper Ulixis ero.</l>
<l n="85">Ille tamen pietate mea precibusque pudicis</l>
<l rend="indent">Frangitur et vires temperat ipse suas.</l>
<l>Dulichii Samiique et quos tulit alta Zacynthos,</l>
<l rend="indent">Turba ruunt in me luxuriosa proci,</l>
<l>Inque tua regnant nullis prohibentibus aula;</l>
<l n="90" rend="indent">Viscera nostra, tuae dilacerantur opes.</l>
<l>Quid tibi Pisandrum Polybumque Medontaque dirum</l>
<l rend="indent">Eurymachique avidas Antinoique manus</l>
<l>Atque alios referam, quos omnis turpiter absens</l>
<l rend="indent">Ipse tuo partis sanguine rebus alis?</l>
<l n="95">Irus egens pecorisque Melanthius actor edendi</l>
<l rend="indent">Ultimus accedunt in tua damna pudor. </l>
<l>Tres sumus inbelles numero, sine viribus uxor</l>
<l rend="indent">Laertesque senex Telemachusque puer.</l>
<l>Ille per insidias paene est mihi nuper ademptus,</l>
<l n="100" rend="indent">Dum parat invitis omnibus ire Pylon.</l>
<l>Di, precor, hoc iubeant, ut euntibus ordine fatis</l>
<l rend="indent">Ille meos oculos conprimat, ille tuos!</l>
<l>Hac faciunt custosque boum longaevaque nutrix,</l>
<l rend="indent">Tertius inmundae cura fidelis harae;</l>
<l n="105">Sed neque Laertes, ut qui sit inutilis armis,</l>
<l rend="indent">Hostibus in mediis regna tenere potest &mdash; </l>
<l>Telemacho veniet, vivat modo, fortior aetas;</l>
<l rend="indent">Nunc erat auxiliis illa tuenda patris &mdash; </l>
<l>Nec mihi sunt vires inimicos pellere tectis.</l>
<l n="110" rend="indent">Tu citius venias, portus et ara tuis!</l>
<l>Est tibi sitque, precor, natus, qui mollibus annis</l>
<l rend="indent">In patrias artes erudiendus erat.</l>
<l>Respice Laerten; ut tu sua lumina condas,</l>
<l rend="indent">Extremum fati sustinet ille diem.</l>
<l n="115">Certe ego, quae fueram te discedente puella,</l>
<l rend="indent">Protinus ut venias, facta videbor anus.</l></div1>
<div1 type="poem" n="2">
<head>Phyllis Demophoonti</head>
<l>Hospita, Demophoon, tua te Rhodopeia Phyllis</l>
<l rend="indent">Ultra promissum tempus abesse queror. </l>
<l>Cornua cum lunae pleno semel orbe coissent,</l>
<l rend="indent">Litoribus nostris ancora pacta tua est &mdash; </l>
<l n="5">Luna quater latuit, toto quater orbe recrevit;</l>
<l rend="indent">Nec vehit Actaeas Sithonis unda rates.</l>
<l>Tempora si numeres &mdash; bene quae numeramus amantes &mdash; </l>
<l rend="indent">Non venit ante suam nostra querela diem.</l>
<l>Spes quoque lenta fuit; tarde, quae credita laedunt,</l>
<l n="10" rend="indent">Credimus. invita nunc es amante nocens.</l>
<l>Saepe fui mendax pro te mihi, saepe putavi</l>
<l rend="indent">Alba procellosos vela referre Notos.</l>
<l>Thesea devovi, quia te dimittere nollet;</l>
<l rend="indent">Nec tenuit cursus forsitan ille tuos.</l>
<l n="15">Interdum timui, ne, dum vada tendis ad Hebri,</l>
<l rend="indent">Mersa foret cana naufraga puppis aqua.</l>
<l>Saepe deos supplex, ut tu, scelerate, valeres,</l>
<l rend="indent">Cum prece turicremis sum venerata sacris;</l>
<l>Saepe, videns ventos caelo pelagoque faventes,</l>
<l n="20" rend="indent">Ipsa mihi dixi: 'si valet ille, venit.'</l>
<l>Denique fidus amor, quidquid properantibus obstat,</l>
<l rend="indent">Finxit, et ad causas ingeniosa fui.</l>
<l>At tu lentus abes; nec te iurata reducunt</l>
<l rend="indent">Numina, nec nostro motus amore redis.</l>
<l n="25">Demophoon, ventis et verba et vela dedisti;</l>
<l rend="indent">Vela queror reditu, verba carere fide. </l>
<l>Dic mihi, quid feci, nisi non sapienter amavi?</l>
<l rend="indent">Crimine te potui demeruisse meo.</l>
<l>Unum in me scelus est, quod te, scelerate, recepi;</l>
<l n="30" rend="indent">Sed scelus hoc meriti pondus et instar habet.</l>
<l>Iura fidesque ubi nunc, commissaque dextera dextrae,</l>
<l rend="indent">Quique erat in falso plurimus ore deus?</l>
<l>Promissus socios ubi nunc Hymenaeus in annos,</l>
<l rend="indent">Qui mihi coniugii sponsor et obses erat?</l>
<l n="35">Per mare, quod totum ventis agitatur et undis,</l>
<l rend="indent">Per quod nempe ieras, per quod iturus eras,</l>
<l>Perque tuum mihi iurasti &mdash; nisi fictus et ille est &mdash; </l>
<l rend="indent">Concita qui ventis aequora mulcet, avum,</l>
<l>Per Venerem nimiumque mihi facientia tela &mdash; </l>
<l n="40" rend="indent">Altera tela arcus, altera tela faces &mdash; </l>
<l>Iunonemque, toris quae praesidet alma maritis,</l>
<l rend="indent">Et per taediferae mystica sacra deae.</l>
<l>Si de tot laesis sua numina quisque deorum</l>
<l rend="indent">Vindicet, in poenas non satis unus eris.
<milestone ed="p" n="45" unit="carte"/></l>
<l n="45">Ah, laceras etiam puppes furiosa refeci,</l>
<l rend="indent">Ut, qua desererer, firma carina foret,</l>
<l>Remigiumque dedi, quod me fugiturus haberes.</l>
<l rend="indent">Heu! patior telis vulnera facta meis!</l>
<l>Credidimus blandis, quorum tibi copia, verbis;</l>
<l n="50" rend="indent">Credidimus generi nominibusque tuis; </l>
<l>Credidimus lacrimis &mdash; an et hae simulare docentur?</l>
<l rend="indent">Hae quoque habent artes, quaque iubentur, eunt?</l>
<l>Dis quoque credidimus. quo iam tot pignora nobis?</l>
<l rend="indent">Parte satis potui qualibet inde capi.</l>
<l n="55">Nec moveor, quod te iuvi portuque locoque &mdash; </l>
<l rend="indent">Debuit haec meriti summa fuisse mei!</l>
<l>Turpiter hospitium lecto cumulasse iugali</l>
<l rend="indent">Paenitet, et lateri conseruisse latus.</l>
<l>Quae fuit ante illam, mallem suprema fuisset</l>
<l n="60" rend="indent">Nox mihi, dum potui Phyllis honesta mori.</l>
<l>Speravi melius, quia me meruisse putavi;</l>
<l rend="indent">Quaecumque ex merito spes venit, aequa venit.</l>
<l>Fallere credentem non est operosa puellam</l>
<l rend="indent">Gloria. simplicitas digna favore fuit.</l>
<l n="65">Sum decepta tuis et amans et femina verbis.</l>
<l rend="indent">Di faciant, laudis summa sit ista tuae!</l>
<l>Inter et Aegidas, media statuaris in urbe,</l>
<l rend="indent">Magnificus titulis stet pater ante suis.</l>
<l>Cum fuerit Sciron lectus torvusque Procrustes</l>
<l n="70" rend="indent">Et Sinis et tauri mixtaque forma viri</l>
<l>Et domitae bello Thebae fusique bimembres</l>
<l rend="indent">Et pulsata nigri regia caeca dei &mdash; </l>
<l>Hoc tua post illos titulo signetur imago:</l>
<l rend="indent">Hic est, cuius amans hospita capta dolo est.</l>
<l n="75">De tanta rerum turba factisque parentis</l>
<l rend="indent">Sedit in ingenio Cressa relicta tuo. </l>
<l>Quod solum excusat, solum miraris in illo;</l>
<l rend="indent">Heredem patriae, perfide, fraudis agis.</l>
<l>Illa &mdash; nec invideo &mdash; fruitur meliore marito</l>
<l n="80" rend="indent">Inque capistratis tigribus alta sedet;</l>
<l>At mea despecti fugiunt conubia Thraces,</l>
<l rend="indent">Quod ferar externum praeposuisse meis.</l>
<l>Atque aliquis 'iam nunc doctas eat,' inquit, 'Athenas;</l>
<l rend="indent">Armiferam Thracen qui regat, alter erit.</l>
<l n="85">Exitus acta probat.' careat successibus, opto,</l>
<l rend="indent">Quisquis ab eventu facta notanda putat!</l>
<l>At si nostra tuo spumescant aequora remo,</l>
<l rend="indent">Iam mihi, iam dicar consuluisse meis &mdash; </l>
<l>Sed neque consului, nec te mea regia tanget</l>
<l n="90" rend="indent">Fessaque Bistonia membra lavabis aqua!</l>
<l>Illa meis oculis species abeuntis inhaeret,</l>
<l rend="indent">Cum premeret portus classis itura meos.</l>
<l>Ausus es amplecti colloque infusus amantis</l>
<l rend="indent">Oscula per longas iungere pressa moras</l>
<l n="95">Cumque tuis lacrimis lacrimas confundere nostras,</l>
<l rend="indent">Quodque foret velis aura secunda, queri</l>
<l>Et mihi discedens suprema dicere voce:</l>
<l rend="indent">'Phylli, fac expectes Demophoonta tuum!'</l>
<l>Expectem, qui me numquam visurus abisti?</l>
<l n="100" rend="indent">Expectem pelago vela negata meo? </l>
<l>Et tamen expecto &mdash; redeas modo serus amanti,</l>
<l rend="indent">Ut tua sit solo tempore lapsa fides!
<milestone ed="p" n="103" unit="carte"/></l>
<l>Quid precor infelix? te iam tenet altera coniunx</l>
<l rend="indent">Forsitan et, nobis qui male favit, amor;</l>
<l n="105">Iamque tibi excidimus, nullam, puto, Phyllida nosti.</l>
<l rend="indent">Ei mihi! si, quae sim Phyllis et unde, rogas &mdash; </l>
<l>Quae tibi, Demophoon, longis erroribus acto</l>
<l rend="indent">Threicios portus hospitiumque dedi,</l>
<l>Cuius opes auxere meae, cui dives egenti</l>
<l n="110" rend="indent">Munera multa dedi, multa datura fui;</l>
<l>Quae tibi subieci latissima regna Lycurgi,</l>
<l rend="indent">Nomine femineo vix satis apta regi,</l>
<l>Qua patet umbrosum Rhodope glacialis ad Haemum,</l>
<l rend="indent">Et sacer admissas exigit Hebrus aquas,</l>
<l n="115">Cui mea virginitas avibus libata sinistris</l>
<l rend="indent">Castaque fallaci zona recincta manu!</l>
<l>Pronuba Tisiphone thalamis ululavit in illis,</l>
<l rend="indent">Et cecinit maestum devia carmen avis;</l>
<l>Adfuit Allecto brevibus torquata colubris,</l>
<l n="120" rend="indent">Suntque sepulcrali lumina mota face!</l>
<l>Maesta tamen scopulos fruticosaque litora calco</l>
<l rend="indent">Quaeque patent oculis litora lata meis.</l>
<l>Sive die laxatur humus, seu frigida lucent</l>
<l rend="indent">Sidera, prospicio, quis freta ventus agat;</l>
<l n="125">Et quaecumque procul venientia lintea vidi,</l>
<l rend="indent">Protinus illa meos auguror esse deos. </l>
<l>In freta procurro, vix me retinentibus undis,</l>
<l rend="indent">Mobile qua primas porrigit aequor aquas.</l>
<l>Quo magis accedunt, minus et minus utilis adsto;</l>
<l n="130" rend="indent">Linquor et ancillis excipienda cado.</l>
<l>Est sinus, adductos modice falcatus in arcus;</l>
<l rend="indent">Ultima praerupta cornua mole rigent.</l>
<l>Hinc mihi suppositas inmittere corpus in undas</l>
<l rend="indent">Mens fuit; et, quoniam fallere pergis, erit.</l>
<l n="135">Ad tua me fluctus proiectam litora portent,</l>
<l rend="indent">Occurramque oculis intumulata tuis!</l>
<l>Duritia ferrum ut superes adamantaque teque,</l>
<l rend="indent">'Non tibi sic,' dices, 'Phylli, sequendus eram!'</l>
<l>Saepe venenorum sitis est mihi; saepe cruenta</l>
<l n="140" rend="indent">Traiectam gladio morte perire iuvat.</l>
<l>Colla quoque, infidis quia se nectenda lacertis</l>
<l rend="indent">Praebuerunt, laqueis inplicuisse iuvat.</l>
<l>Stat nece matura tenerum pensare pudorem.</l>
<l rend="indent">In necis electu parva futura mora est.</l>
<l n="145">Inscribere meo causa invidiosa sepulcro.</l>
<l rend="indent">Aut hoc aut simili carmine notus eris:</l>
<l>Phyllida Demophoon leto dedit hospes amantem;</l>
<l rend="indent">Ille necis causam praebuit, ipsa manum.</l></div1>
<div1 type="poem" n="3">
<head>Briseis Achilli</head>
<l>Quam legis, a rapta Briseide littera venit,</l>
<l rend="indent">Vix bene barbarica Graeca notata manu.</l>
<l>Quascumque adspicies, lacrimae fecere lituras;</l>
<l rend="indent">Sed tamen et lacrimae pondera vocis habent.</l>
<l n="5">Si mihi pauca queri de te dominoque viroque</l>
<l rend="indent">Fas est, de domino pauca viroque querar.</l>
<l>Non, ego poscenti quod sum cito tradita regi,</l>
<l rend="indent">Culpa tua est &mdash; quamvis haec quoque culpa tua est;</l>
<l>Nam simul Eurybates me Talthybiusque vocarunt,</l>
<l n="10" rend="indent">Eurybati data sum Talthybioque comes.</l>
<l>Alter in alterius iactantes lumina vultum</l>
<l rend="indent">Quaerebant taciti, noster ubi esset amor.</l>
<l>Differri potui; poenae mora grata fuisset.</l>
<l rend="indent">Ei mihi! discedens oscula nulla dedi;</l>
<l n="15">At lacrimas sine fine dedi rupique capillos &mdash; </l>
<l rend="indent">Infelix iterum sum mihi visa capi!</l>
<l>Saepe ego decepto volui custode reverti,</l>
<l rend="indent">Sed, me qui timidam prenderet, hostis erat.</l>
<l>Si progressa forem, caperer ne, nocte, timebam,</l>
<l n="20" rend="indent">Quamlibet ad Priami munus itura nurum.</l>
<l>Sed data sim, quia danda fui &mdash; tot noctibus absum</l>
<l rend="indent">Nec repetor; cessas, iraque lenta tua est. </l>
<l>Ipse Menoetiades tum, cum tradebar, in aurem</l>
<l rend="indent">'Quid fles? hic parvo tempore,' dixit, 'eris.'</l>
<l n="25">Nec repetisse parum; pugnas ne reddar, Achille!</l>
<l rend="indent">I nunc et cupidi nomen amantis habe!</l>
<l>Venerunt ad te Telamone et Amyntore nati &mdash; </l>
<l rend="indent">Ille gradu propior sanguinis, ille comes &mdash; </l>
<l>Laertaque satus, per quos comitata redirem</l>
<l n="30" rend="indent">(auxerunt blandas grandia dona preces)</l>
<l>Viginti fulvos operoso ex aere lebetas,</l>
<l rend="indent">Et tripodas septem pondere et arte pares;</l>
<l>Addita sunt illis auri bis quinque talenta,</l>
<l rend="indent">Bis sex adsueti vincere semper equi,</l>
<l n="35">Quodque supervacuum est, forma praestante puellae</l>
<l rend="indent">Lesbides, eversa corpora capta domo,</l>
<l>Cumque tot his &mdash; sed non opus est tibi coniuge &mdash; coniunx</l>
<l rend="indent">Ex Agamemnoniis una puella tribus.</l>
<l>Si tibi ab Atride pretio redimenda fuissem,</l>
<l n="40" rend="indent">Quae dare debueras, accipere illa negas!</l>
<l>Qua merui culpa fieri tibi vilis, Achille?</l>
<l rend="indent">Quo levis a nobis tam cito fugit amor?</l>
<l>An miseros tristis fortuna tenaciter urget,</l>
<l rend="indent">Nec venit inceptis mollior hora malis?
<milestone ed="p" n="45" unit="carte"/></l>
<l n="45">Diruta Marte tuo Lyrnesia moenia vidi &mdash; </l>
<l rend="indent">Et fueram patriae pars ego magna meae;</l>
<l>Vidi consortes pariter generisque necisque</l>
<l rend="indent">Tres cecidisse, quibus, quae mihi, mater erat;</l>
<l>Vidi, quantus erat, fusum tellure cruenta</l>
<l n="50" rend="indent">Pectora iactantem sanguinolenta virum. </l>
<l>Tot tamen amissis te conpensavimus unum;</l>
<l rend="indent">Tu dominus, tu vir, tu mihi frater eras.</l>
<l>Tu mihi, iuratus per numina matris aquosae,</l>
<l rend="indent">Utile dicebas ipse fuisse capi &mdash; </l>
<l n="55">Scilicet ut, quamvis veniam dotata, repellas</l>
<l rend="indent">Et mecum fugias quae tibi dantur opes!</l>
<l>Quin etiam fama est, cum crastina fulserit Eos,</l>
<l rend="indent">Te dare nubiferis lintea velle Notis.</l>
<l>Quod scelus ut pavidas miserae mihi contigit aures,</l>
<l n="60" rend="indent">Sanguinis atque animi pectus inane fuit.</l>
<l>Ibis et &mdash; o miseram! &mdash; cui me, violente, relinquis?</l>
<l rend="indent">Quis mihi desertae mite levamen erit?</l>
<l>Devorer ante, precor, subito telluris hiatu</l>
<l rend="indent">Aut rutilo missi fulminis igne cremer,</l>
<l n="65">Quam sine me Pthiis canescant aequora remis,</l>
<l rend="indent">Et videam puppes ire relicta tuas!</l>
<l>Si tibi iam reditusque placent patriique Penates,</l>
<l rend="indent">Non ego sum classi sarcina magna tuae.</l>
<l>Victorem captiva sequar, non nupta maritum;</l>
<l n="70" rend="indent">Est mihi, quae lanas molliat, apta manus.</l>
<l>Inter Achaeiadas longe pulcherrima matres</l>
<l rend="indent">In thalamos coniunx ibit eatque tuos,</l>
<l>Digna nurus socero, Iovis Aeginaeque nepote,</l>
<l rend="indent">Cuique senex Nereus prosocer esse velit.</l>
<l n="75">Nos humiles famulaeque tuae data pensa trahemus,</l>
<l rend="indent">Et minuent plenas stamina nostra colos. </l>
<l>Exagitet ne me tantum tua, deprecor, uxor &mdash; </l>
<l rend="indent">Quae mihi nescio quo non erit aequa modo &mdash; </l>
<l>Neve meos coram scindi patiare capillos</l>
<l n="80" rend="indent">Et leviter dicas: 'haec quoque nostra fuit.'</l>
<l>Vel patiare licet, dum ne contempta relinquar &mdash; </l>
<l rend="indent">Hic mihi vae! miserae concutit ossa metus.</l>
<l>Quid tamen expectas? Agamemnona paenitet irae,</l>
<l rend="indent">Et iacet ante tuos Graecia maesta pedes.</l>
<l n="85">Vince animos iramque tuam, qui cetera vincis!</l>
<l rend="indent">Quid lacerat Danaas inpiger Hector opes?</l>
<l>Arma cape, Aeacide, sed me tamen ante recepta,</l>
<l rend="indent">Et preme turbatos Marte favente viros!</l>
<l>Propter me mota est, propter me desinat ira,</l>
<l n="90" rend="indent">Simque ego tristitiae causa modusque tuae.</l>
<l>Nec tibi turpe puta precibus succumbere nostris;</l>
<l rend="indent">Coniugis Oenides versus in arma prece est.</l>
<l>Res audita mihi, nota est tibi. fratribus orba</l>
<l rend="indent">Devovit nati spemque caputque parens.</l>
<l n="95">Bellum erat; ille ferox positis secessit ab armis</l>
<l rend="indent">Et patriae rigida mente negavit opem.</l>
<l>Sola virum coniunx flexit. felicior illa!</l>
<l rend="indent">At mea pro nullo pondere verba cadunt.</l>
<l>Nec tamen indignor nec me pro coniuge gessi</l>
<l n="100" rend="indent">Saepius in domini serva vocata torum.
<milestone ed="p" n="101" unit="carte"/></l>
<l>Me quaedam, memini, dominam captiva vocabat.</l>
<l rend="indent">'Servitio,' dixi, 'nominis addis onus.'</l>
<l>Per tamen ossa viri subito male tecta sepulcro,</l>
<l rend="indent">Semper iudiciis ossa verenda meis; </l>
<l n="105">Perque trium fortes animas, mea numina, fratrum,</l>
<l rend="indent">Qui bene pro patria cum patriaque iacent;</l>
<l>Perque tuum nostrumque caput, quae iunximus una,</l>
<l rend="indent">Perque tuos enses, cognita tela meis &mdash; </l>
<l>Nulla Mycenaeum sociasse cubilia mecum</l>
<l n="110" rend="indent">Iuro; fallentem deseruisse velis!</l>
<l>Si tibi nunc dicam, fortissime: 'tu quoque iura</l>
<l rend="indent">Nulla tibi sine me gaudia capta!' neges.</l>
<l>At Danai maerere putant &mdash; tibi plectra moventur,</l>
<l rend="indent">Te tenet in tepido mollis amica sinu!</l>
<l n="115">Et quisquam quaerit, quare pugnare recuses?</l>
<l rend="indent">Pugna nocet, citharae voxque Venusque iuvant.</l>
<l>Tutius est iacuisse toro, tenuisse puellam,</l>
<l rend="indent">Threiciam digitis increpuisse lyram,</l>
<l>Quam manibus clipeos et acutae cuspidis hastam,</l>
<l n="120" rend="indent">Et galeam pressa sustinuisse coma.</l>
<l>Sed tibi pro tutis insignia facta placebant,</l>
<l rend="indent">Partaque bellando gloria dulcis erat.</l>
<l>An tantum dum me caperes, fera bella probabas,</l>
<l rend="indent">Cumque mea patria laus tua victa iacet?</l>
<l n="125">Di melius! validoque, precor, vibrata lacerto</l>
<l rend="indent">Transeat Hectoreum Pelias hasta latus!</l>
<l>Mittite me, Danai! dominum legata rogabo</l>
<l rend="indent">Multaque mandatis oscula mixta feram.</l>
<l>Plus ego quam Phoenix, plus quam facundus Ulixes,</l>
<l n="130" rend="indent">Plus ego quam Teucri, credite, frater agam. </l>
<l>Est aliquid collum solitis tetigisse lacertis,</l>
<l rend="indent">Praesentisque oculos admonuisse sui.</l>
<l>Sis licet inmitis matrisque ferocior undis,</l>
<l rend="indent">Ut taceam, lacrimis conminuere meis.</l>
<l n="135">Nunc quoque &mdash; sic omnes Peleus pater inpleat annos,</l>
<l rend="indent">Sic eat auspiciis Pyrrhus ad arma tuis! &mdash; </l>
<l>Respice sollicitam Briseida, fortis Achille,</l>
<l rend="indent">Nec miseram lenta ferreus ure mora!</l>
<l>Aut, si versus amor tuus est in taedia nostri,</l>
<l n="140" rend="indent">Quam sine te cogis vivere, coge mori!</l>
<l>Utque facis, coges. abiit corpusque colorque;</l>
<l rend="indent">Sustinet hoc animae spes tamen una tui.</l>
<l>Qua si destituor, repetam fratresque virumque &mdash; </l>
<l rend="indent">Nec tibi magnificum femina iussa mori.</l>
<l n="145">Cur autem iubeas? stricto pete corpora ferro;</l>
<l rend="indent">Est mihi qui fosso pectore sanguis eat.</l>
<l>Me petat ille tuus, qui, si dea passa fuisset,</l>
<l rend="indent">Ensis in Atridae pectus iturus erat!</l>
<l>A, potius serves nostram, tua munera, vitam!</l>
<l n="150" rend="indent">Quod dederas hosti victor, amica rogo.</l>
<l>Perdere quos melius possis, Neptunia praebent</l>
<l rend="indent">Pergama; materiam caedis ab hoste pete.</l>
<l>Me modo, sive paras inpellere remige classem,</l>
<l rend="indent">Sive manes, domini iure venire iube! </l></div1>
<div1 type="poem" n="4">
<head>Phaedra Hippolyto</head>
<l>Quam nisi tu dederis, caritura est ipsa, salutem</l>
<l rend="indent">Mittit Amazonio Cressa puella viro.</l>
<l>Perlege, quodcumque est &mdash; quid epistula lecta nocebit?</l>
<l rend="indent">Te quoque in hac aliquid quod iuvet esse potest;</l>
<l n="5">His arcana notis terra pelagoque feruntur.</l>
<l rend="indent">Inspicit acceptas hostis ab hoste notas.</l>
<l>Ter tecum conata loqui ter inutilis haesit</l>
<l rend="indent">Lingua, ter in primo restitit ore sonus.</l>
<l>Qua licet et sequitur, pudor est miscendus amori;</l>
<l n="10" rend="indent">Dicere quae puduit, scribere iussit amor.</l>
<l>Quidquid Amor iussit, non est contemnere tutum;</l>
<l rend="indent">Regnat et in dominos ius habet ille deos.</l>
<l>Ille mihi primo dubitanti scribere dixit:</l>
<l rend="indent">'Scribe! dabit victas ferreus ille manus.'</l>
<l n="15">Adsit et, ut nostras avido fovet igne medullas,</l>
<l rend="indent">Figat sic animos in mea vota tuos!</l>
<l>Non ego nequitia socialia foedera rumpam;</l>
<l rend="indent">Fama &mdash; velim quaeras &mdash; crimine nostra vacat.</l>
<l>Venit amor gravius, quo serius &mdash; urimur intus;</l>
<l n="20" rend="indent">Urimur, et caecum pectora vulnus habent. </l>
<l>Scilicet ut teneros laedunt iuga prima iuvencos,</l>
<l rend="indent">Frenaque vix patitur de grege captus equus,</l>
<l>Sic male vixque subit primos rude pectus amores,</l>
<l rend="indent">Sarcinaque haec animo non sedet apta meo.</l>
<l n="25">Ars fit, ubi a teneris crimen condiscitur annis;</l>
<l rend="indent">Cui venit exacto tempore, peius amat.</l>
<l>Tu nova servatae capies libamina famae,</l>
<l rend="indent">Et pariter nostrum fiet uterque nocens.</l>
<l>Est aliquid, plenis pomaria carpere ramis,</l>
<l n="30" rend="indent">Et tenui primam delegere ungue rosam.</l>
<l>Si tamen ille prior, quo me sine crimine gessi,</l>
<l rend="indent">Candor ab insolita labe notandus erat,</l>
<l>At bene successit, digno quod adurimur igni;</l>
<l rend="indent">Peius adulterio turpis adulter obest.</l>
<l n="35">Si mihi concedat Iuno fratremque virumque,</l>
<l rend="indent">Hippolytum videor praepositura Iovi!</l>
<l>Iam quoque &mdash; vix credes &mdash; ignotas mittor in artes;</l>
<l rend="indent">Est mihi per saevas impetus ire feras.</l>
<l>Iam mihi prima dea est arcu praesignis adunco</l>
<l n="40" rend="indent">Delia; iudicium subsequor ipsa tuum.</l>
<l>In nemus ire libet pressisque in retia cervis</l>
<l rend="indent">Hortari celeris per iuga summa canes,</l>
<l>Aut tremulum excusso iaculum vibrare lacerto,</l>
<l rend="indent">Aut in graminea ponere corpus humo.</l>
<l n="45">Saepe iuvat versare leves in pulvere currus</l>
<l rend="indent">Torquentem frenis ora fugacis equi;</l>
<l>Nunc feror, ut Bacchi furiis Eleleides actae,</l>
<l rend="indent">Quaeque sub Idaeo tympana colle movent, </l>
<l>Aut quas semideae Dryades Faunique bicornes</l>
<l n="50" rend="indent">Numine contactas attonuere suo.
<milestone ed="p" n="51" unit="carte"/></l>
<l>Namque mihi referunt, cum se furor ille remisit,</l>
<l rend="indent">Omnia; me tacitam conscius urit amor.</l>
<l>Forsitan hunc generis fato reddamus amorem,</l>
<l rend="indent">Et Venus ex tota gente tributa petat.</l>
<l n="55">Iuppiter Europen &mdash; prima est ea gentis origo &mdash; </l>
<l rend="indent">Dilexit, tauro dissimulante deum.</l>
<l>Pasiphae mater, decepto subdita tauro,</l>
<l rend="indent">Enixa est utero crimen onusque suo.</l>
<l>Perfidus Aegides, ducentia fila secutus,</l>
<l n="60" rend="indent">Curva meae fugit tecta sororis ope.</l>
<l>En, ego nunc, ne forte parum Minoia credar,</l>
<l rend="indent">In socias leges ultima gentis eo!</l>
<l>Hoc quoque fatale est: placuit domus una duabus;</l>
<l rend="indent">Me tua forma capit, capta parente soror.</l>
<l n="65">Thesides Theseusque duas rapuere sorores &mdash; </l>
<l rend="indent">Ponite de nostra bina tropaea domo!</l>
<l>Tempore quo nobis inita est Cerealis Eleusin,</l>
<l rend="indent">Gnosia me vellem detinuisset humus!</l>
<l>Tunc mihi praecipue (nec non tamen ante placebas)</l>
<l n="70" rend="indent">Acer in extremis ossibus haesit amor.</l>
<l>Candida vestis erat, praecincti flore capilli,</l>
<l rend="indent">Flava verecundus tinxerat ora rubor,</l>
<l>Quemque vocant aliae vultum rigidumque trucemque,</l>
<l rend="indent">Pro rigido Phaedra iudice fortis erat.</l>
<l n="75">Sint procul a nobis iuvenes ut femina compti! &mdash; </l>
<l rend="indent">Fine coli modico forma virilis amat. </l>
<l>Te tuus iste rigor positique sine arte capilli</l>
<l rend="indent">Et levis egregio pulvis in ore decet.</l>
<l>Sive ferocis equi luctantia colla recurvas,</l>
<l n="80" rend="indent">Exiguo flexos miror in orbe pedes;</l>
<l>Seu lentum valido torques hastile lacerto,</l>
<l rend="indent">Ora ferox in se versa lacertus habet,</l>
<l>Sive tenes lato venabula cornea ferro.</l>
<l rend="indent">Denique nostra iuvat lumina, quidquid agis.</l>
<l n="85">Tu modo duritiam silvis depone iugosis;</l>
<l rend="indent">Non sum militia digna perire tua.</l>
<l>Quid iuvat incinctae studia exercere Dianae,</l>
<l rend="indent">Et Veneri numeros eripuisse suos?</l>
<l>Quod caret alterna requie, durabile non est;</l>
<l n="90" rend="indent">Haec reparat vires fessaque membra novat.</l>
<l>Arcus &mdash; et arma tuae tibi sunt imitanda Dianae &mdash; </l>
<l rend="indent">Si numquam cesses tendere, mollis erit.</l>
<l>Clarus erat silvis Cephalus, multaeque per herbas</l>
<l rend="indent">Conciderant illo percutiente ferae;</l>
<l n="95">Nec tamen Aurorae male se praebebat amandum.</l>
<l rend="indent">Ibat ad hunc sapiens a sene diva viro.</l>
<l>Saepe sub ilicibus Venerem Cinyraque creatum</l>
<l rend="indent">Sustinuit positos quaelibet herba duos.</l>
<l>Arsit et Oenides in Maenalia Atalanta;</l>
<l n="100" rend="indent">Illa ferae spolium pignus amoris habet.</l>
<l>Nos quoque quam primum turba numeremur in ista!</l>
<l rend="indent">Si Venerem tollas, rustica silva tua est.
<milestone ed="p" n="103" unit="carte"/></l>
<l>Ipsa comes veniam, nec me latebrosa movebunt</l>
<l rend="indent">Saxa neque obliquo dente timendus aper. </l>
<l n="105">Aequora bina suis obpugnant fluctibus isthmon,</l>
<l rend="indent">Et tenuis tellus audit utrumque mare.</l>
<l>Hic tecum Troezena colam, Pittheia regna;</l>
<l rend="indent">Iam nunc est patria carior illa mea.</l>
<l>Tempore abest aberitque diu Neptunius heros;</l>
<l n="110" rend="indent">Illum Pirithoi detinet ora sui.</l>
<l>Praeposuit Theseus &mdash; nisi si manifesta negamus &mdash; </l>
<l rend="indent">Pirithoum Phaedrae Pirithoumque tibi.</l>
<l>Sola nec haec ad nos iniuria venit ab illo;</l>
<l rend="indent">In magnis laesi rebus uterque sumus.</l>
<l n="115">Ossa mei fratris clava perfracta trinodi</l>
<l rend="indent">Sparsit humi; soror est praeda relicta feris.</l>
<l>Prima securigeras inter virtute puellas</l>
<l rend="indent">Te peperit, nati digna vigore parens;</l>
<l>Si quaeras, ubi sit &mdash; Theseus latus ense peregit,</l>
<l n="120" rend="indent">Nec tanto mater pignore tuta fuit.</l>
<l>At ne nupta quidem taedaque accepta iugali &mdash; </l>
<l rend="indent">Cur, nisi ne caperes regna paterna nothus?</l>
<l>Addidit et fratres ex me tibi, quos tamen omnis</l>
<l rend="indent">Non ego tollendi causa, sed ille fuit.</l>
<l n="125">O utinam nocitura tibi, pulcherrime rerum,</l>
<l rend="indent">In medio nisu viscera rupta forent!</l>
<l>I nunc, sic meriti lectum reverere parentis &mdash; </l>
<l rend="indent">Quem fugit et factis abdicat ipse suis!</l>
<l>Nec, quia privigno videar coitura noverca,</l>
<l n="130" rend="indent">Terruerint animos nomina vana tuos. </l>
<l>Ista vetus pietas, aevo moritura futuro,</l>
<l rend="indent">Rustica Saturno regna tenente fuit.</l>
<l>Iuppiter esse pium statuit, quodcumque iuvaret,</l>
<l rend="indent">Et fas omne facit fratre marita soror.</l>
<l n="135">Illa coit firma generis iunctura catena,</l>
<l rend="indent">Inposuit nodos cui Venus ipsa suos.</l>
<l>Nec labor est celare, licet peccemus, amorem.</l>
<l rend="indent">Cognato poterit nomine culpa tegi.</l>
<l>Viderit amplexos aliquis, laudabimur ambo;</l>
<l n="140" rend="indent">Dicar privigno fida noverca meo.
<milestone ed="p" n="141" unit="carte"/></l>
<l>Non tibi per tenebras duri reseranda mariti</l>
<l rend="indent">Ianua, non custos decipiendus erit;</l>
<l>Ut tenuit domus una duos, domus una tenebit;</l>
<l rend="indent">Oscula aperta dabas, oscula aperta dabis;</l>
<l n="145">Tutus eris mecum laudemque merebere culpa,</l>
<l rend="indent">Tu licet in lecto conspiciare meo.</l>
<l>Tolle moras tantum properataque foedera iunge &mdash; </l>
<l rend="indent">Qui mihi nunc saevit, sic tibi parcat Amor!</l>
<l>Non ego dedignor supplex humilisque precari.</l>
<l n="150" rend="indent">Heu! ubi nunc fastus altaque verba iacent?</l>
<l>Et pugnare diu nec me submittere culpae</l>
<l rend="indent">Certa fui &mdash; certi siquid haberet amor;</l>
<l>Victa precor genibusque tuis regalia tendo</l>
<l rend="indent">Bracchia! quid deceat, non videt ullus amans.</l>
<l n="155">Depudui, profugusque pudor sua signa reliquit.</l>
<l rend="indent">Da veniam fasse duraque corda doma!</l>
<l>Quod mihi sit genitor, qui possidet aequora, Minos,</l>
<l rend="indent">Quod veniant proavi fulmina torta manu, </l>
<l>Quod sit avus radiis frontem vallatus acutis,</l>
<l n="160" rend="indent">Purpureo tepidum qui movet axe diem &mdash; </l>
<l>Nobilitas sub amore iacet! miserere priorum</l>
<l rend="indent">Et, mihi si non vis parcere, parce meis!</l>
<l>Est mihi dotalis tellus Iovis insula, Crete &mdash; </l>
<l rend="indent">Serviat Hippolyto regia tota meo!</l>
<l n="165">Flecte, ferox, animos! potuit corrumpere taurum</l>
<l rend="indent">Mater; eris tauro saevior ipse truci?</l>
<l>Per Venerem, parcas, oro, quae plurima mecum est!</l>
<l rend="indent">Sic numquam, quae te spernere possit, ames;</l>
<l>Sic tibi secretis agilis dea saltibus adsit,</l>
<l n="170" rend="indent">Silvaque perdendas praebeat alta feras;</l>
<l>Sic faveant Satyri montanaque numina Panes,</l>
<l rend="indent">Et cadat adversa cuspide fossus aper;</l>
<l>Sic tibi dent Nymphae, quamvis odisse puellas</l>
<l rend="indent">Diceris, arentem quae levet unda sitim!</l>
<l n="175">Addimus his precibus lacrimas quoque; verba precantis</l>
<l rend="indent">Qui legis, et lacrimas finge videre meas!</l></div1>
<div1 type="poem" n="5">
<head>Oenone Paridi</head>
<l>&lsqb; Nympha suo Paridi, quamvis suus esse recuset,</l>
<l rend="indent">Mittit ab Idaeis verba legenda iugis. &rsqb;</l>
<l>Perlegis? an coniunx prohibet nova? perlege &mdash; non est</l>
<l rend="indent">Ista Mycenaea littera facta manu! </l>
<l>Pegasis Oenone, Phrygiis celeberrima silvis,</l>
<l rend="indent">Laesa queror de te, si sinis ipse, meo.</l>
<l n="5">Quis deus opposuit nostris sua numina votis?</l>
<l rend="indent">Ne tua permaneam, quod mihi crimen obest?</l>
<l>Leniter, ex merito quidquid patiare, ferendum est;</l>
<l rend="indent">Quae venit indigno poena, dolenda venit.</l>
<l>Nondum tantus eras, cum te contenta marito</l>
<l n="10" rend="indent">Edita de magno flumine nympha fui.</l>
<l>Qui nunc Priamides &mdash; absit reverentia vero! &mdash; </l>
<l rend="indent">Servus eras; servo nubere nympha tuli!</l>
<l>Saepe greges inter requievimus arbore tecti,</l>
<l rend="indent">Mixtaque cum foliis praebuit herba torum;</l>
<l n="15">Saepe super stramen faenoque iacentibus alto</l>
<l rend="indent">Defensa est humili cana pruina casa.</l>
<l>Quis tibi monstrabat saltus venatibus aptos,</l>
<l rend="indent">Et tegeret catulos qua fera rupe suos?</l>
<l>Retia saepe comes maculis distincta tetendi;</l>
<l n="20" rend="indent">Saepe citos egi per iuga longa canes.</l>
<l>Incisae servant a te mea nomina fagi,</l>
<l rend="indent">Et legor Oenone falce notata tua,</l>
<l>&lsqb; Populus est, memini, fluviali consita rivo,</l>
<l rend="indent">Est in qua nostri littera scripta memor: &rsqb;</l>
<l n="25">Et quantum trunci, tantum mea nomina crescunt.</l>
<l rend="indent">Crescite et in titulos surgite recta meos!</l>
<l>Popule, vive, precor, quae consita margine ripae</l>
<l rend="indent">Hoc in rugoso cortice carmen habes:</l>
<l>Cum Paris Oenone poterit spirare relicta,</l>
<l n="30" rend="indent">Ad fontem Xanthi versa recurret aqua.</l>
<l>Xanthe, retro propera, versaeque recurrite lymphae!</l>
<l rend="indent">Sustinet Oenonen deseruisse Paris.</l>
<l>Illa dies fatum miserae mihi dixit, ab illa</l>
<l rend="indent">Pessima mutati coepit amoris hiemps,</l>
<l n="35">Qua Venus et Iuno sumptisque decentior armis</l>
<l rend="indent">Venit in arbitrium nuda Minerva tuum.</l>
<l>Attoniti micuere sinus, gelidusque cucurrit,</l>
<l rend="indent">Ut mihi narrasti, dura per ossa tremor.</l>
<l>Consului &mdash; neque enim modice terrebar &mdash; anusque</l>
<l n="40" rend="indent">Longaevosque senes. constitit esse nefas.</l>
<l>Caesa abies, sectaeque trabes, et classe parata</l>
<l rend="indent">Caerula ceratas accipit unda rates.</l>
<l>Flesti discedens &mdash; hoc saltim parce negare!</l>
<l rend="indent">Miscuimus lacrimas maestus uterque suas;</l>
<l>Non sic adpositis vincitur vitibus ulmus,</l>
<l rend="indent">Ut tua sunt collo bracchia nexa meo.</l>
<l>A!  quotiens, cum te vento quererere teneri,</l>
<l n="50" rend="indent">Riserunt comites &mdash; ille secundus erat!</l>
<l>Oscula dimissae quotiens repetita dedisti!</l>
<l rend="indent">Quam vix sustinuit dicere lingua 'vale'!
<milestone ed="p" n="53" unit="carte"/></l>
<l>Aura levis rigido pendentia lintea malo</l>
<l rend="indent">Suscitat, et remis eruta canet aqua.</l>
<l n="55">Prosequor infelix oculis abeuntia vela,</l>
<l rend="indent">Qua licet, et lacrimis umet harena meis,</l>
<l>Utque celer venias, virides Nereidas oro &mdash; </l>
<l rend="indent">Scilicet ut venias in mea damna celer! </l>
<l>Votis ergo meis alii rediture redisti?</l>
<l n="60" rend="indent">Ei mihi, pro dira paelice blanda fui!</l>
<l>Adspicit inmensum moles nativa profundum &mdash; </l>
<l rend="indent">Mons fuit; aequoreis illa resistit aquis.</l>
<l>Hinc ego vela tuae cognovi prima carinae,</l>
<l rend="indent">Et mihi per fluctus impetus ire fuit.</l>
<l n="65">Dum moror, in summa fulsit mihi purpura prora &mdash; </l>
<l rend="indent">Pertimui; cultus non erat ille tuus.</l>
<l>Fit propior terrasque cita ratis attigit aura;</l>
<l rend="indent">Femineas vidi corde tremente genas.</l>
<l>Non satis id fuerat &mdash; quid enim furiosa morabar? &mdash; </l>
<l n="70" rend="indent">Haerebat gremio turpis amica tuo!</l>
<l>Tunc vero rupique sinus et pectora planxi,</l>
<l rend="indent">Et secui madidas ungue rigente genas,</l>
<l>Inplevique sacram querulis ululatibus Iden</l>
<l rend="indent">Illuc has lacrimas in mea saxa tuli.</l>
<l n="75">Sic Helene doleat defectaque coniuge ploret,</l>
<l rend="indent">Quaeque prior nobis intulit, ipsa ferat!</l>
<l>Nunc tibi conveniunt, quae te per aperta sequantur</l>
<l rend="indent">Aequora legitimos destituantque viros;</l>
<l>At cum pauper eras armentaque pastor agebas,</l>
<l n="80" rend="indent">Nulla nisi Oenone pauperis uxor erat.</l>
<l>Non ego miror opes, nec me tua regia tangit</l>
<l rend="indent">Nec de tot Priami dicar ut una nurus &mdash; </l>
<l>Non tamen ut Priamus nymphae socer esse recuset,</l>
<l rend="indent">Aut Hecubae fuerim dissimulanda nurus; </l>
<l n="85">Dignaque sum fieri rerum matrona potentis;</l>
<l rend="indent">Sunt mihi, quas possint sceptra decere, manus.</l>
<l>Nec me, faginea quod tecum fronde iacebam,</l>
<l rend="indent">Despice; purpureo sum magis apta toro.</l>
<l>Denique tutus amor meus est; ibi nulla parantur</l>
<l n="90" rend="indent">Bella, nec ultrices advehit unda rates.</l>
<l>Tyndaris infestis fugitiva reposcitur armis;</l>
<l rend="indent">Hac venit in thalamos dote superba tuos.</l>
<l>Quae si sit Danais reddenda, vel Hectora fratrem,</l>
<l rend="indent">Vel cum Deiphobo Polydamanta roga;</l>
<l n="95">Quid gravis Antenor, Priamus quid suadeat ipse,</l>
<l rend="indent">Consule, quis aetas longa magistra fuit!</l>
<l>Turpe rudimentum, patriae praeponere raptam.</l>
<l rend="indent">Causa pudenda tua est; iusta vir arma movet.</l>
<l>Nec tibi, si sapias, fidam promitte Lacaenam,</l>
<l n="100" rend="indent">Quae sit in amplexus tam cito versa tuos.</l>
<l>Ut minor Atrides temerati foedera lecti</l>
<l rend="indent">Clamat et externo laesus amore dolet,</l>
<l>Tu quoque clamabis. nulla reparabilis arte</l>
<l rend="indent">Laesa pudicitia est; deperit illa semel.
<milestone ed="p" n="105" unit="carte"/></l>
<l n="105">Ardet amore tui? sic et Menelaon amavit.</l>
<l rend="indent">Nunc iacet in viduo credulus ille toro.</l>
<l>Felix Andromache, certo bene nupta marito!</l>
<l rend="indent">Uxor ad exemplum fratris habenda fui;</l>
<l>Tu levior foliis, tum cum sine pondere suci</l>
<l n="110" rend="indent">Mobilibus ventis arida facta volant; </l>
<l>Et minus est in te quam summa pondus arista,</l>
<l rend="indent">Quae levis adsiduis solibus usta riget.</l>
<l>Hoc tua &mdash; nam recolo &mdash; quondam germana canebat,</l>
<l rend="indent">Sic mihi diffusis vaticinata comis:</l>
<l n="115">'Quid facis, Oenone? quid harenae semina mandas?</l>
<l rend="indent">Non profecturis litora bubus aras.</l>
<l>Graia iuvenca venit, quae te patriamque domumque</l>
<l rend="indent">Perdat! io prohibe! Graia iuvenca venit!</l>
<l>Dum licet, obscenam ponto demergite puppim!</l>
<l n="120" rend="indent">Heu! quantum Phrygii sanguinis illa vehit!'</l>
<l>Vox erat in cursu: famulae rapuere furentem;</l>
<l rend="indent">At mihi flaventes diriguere comae.</l>
<l>A, nimium miserae vates mihi vera fuisti &mdash; </l>
<l rend="indent">Possidet, en, saltus illa iuvenca meos!</l>
<l n="125">Sit facie quamvis insignis, adultera certe est;</l>
<l rend="indent">Deseruit socios hospite capta deos.</l>
<l>Illam de patria Theseus &mdash; nisi nomine fallor &mdash; </l>
<l rend="indent">Nescio quis Theseus abstulit ante sua.</l>
<l>A iuvene et cupido credatur reddita virgo?</l>
<l n="130" rend="indent">Unde hoc conpererim tam bene, quaeris? amo.</l>
<l>Vim licet appelles et culpam nomine veles;</l>
<l rend="indent">Quae totiens rapta est, praebuit ipsa rapi.</l>
<l>At manet Oenone fallenti casta marito &mdash; </l>
<l rend="indent">Et poteras falli legibus ipse tuis!</l>
<l n="135">Me Satyri celeres &mdash; silvis ego tecta latebam &mdash; </l>
<l rend="indent">Quaesierunt rapido, turba proterva, pede</l>
<l>Cornigerumque caput pinu praecinctus acuta</l>
<l rend="indent">Faunus in inmensis, qua tumet Ida, iugis. </l>
<l>Me fide conspicuus Troiae munitor amavit,</l>
<l rend="indent">Admisitque meas ad sua dona manus.</l>
<l>Quaecumque herba potens ad opem radixque medenti</l>
<l rend="indent">Utilis in toto nascitur orbe, mea est.</l>
<l>Me miseram, quod amor non est medicabilis herbis!</l>
<l n="150" rend="indent">Deficior prudens artis ab arte mea.</l>
<l>Quod nec graminibus tellus fecunda creandis</l>
<l rend="indent">Nec deus, auxilium tu mihi ferre potes.</l>
<l n="155">Et potes, et merui &mdash; dignae miserere puellae!</l>
<l rend="indent">Non ego cum Danais arma cruenta fero &mdash; </l>
<l>Sed tua sum tecumque fui puerilibus annis</l>
<l rend="indent">Et tua, quod superest temporis, esse precor!</l></div1>
<div1 type="poem" n="6">
<head>Hypsipyle Iasoni</head>
<l>&lsqb; Lemnias Hypsipyle, Bacchi genus, Aesone nato</l>
<l rend="indent">Dicit, et in verbis pars quta mentis erat: &rsqb;</l>
<l>Litora Thessaliae reduci tetigisse carina</l>
<l rend="indent">Diceris auratae vellere dives ovis.</l>
<l>Gratulor incolumi, quantum sinis; hoc tamen ipsum</l>
<l rend="indent">Debueram scripto certior esse tuo.</l>
<l n="5">Nam ne pacta tibi praeter mea regna redires,</l>
<l rend="indent">Cum cuperes, ventos non habuisse potes;</l>
<l>Quamlibet adverso signatur epistula vento.</l>
<l rend="indent">Hypsipyle missa digna salute fui. </l>
<l>Cur mihi fama prior de te quam littera venit:</l>
<l n="10" rend="indent">Isse sacros Marti sub iuga panda boves,</l>
<l>Seminibus iactis segetes adolesse virorum</l>
<l rend="indent">Inque necem dextra non eguisse tua,</l>
<l>Pervigilem spolium pecudis servasse draconem,</l>
<l rend="indent">Rapta tamen forti vellera fulva manu?</l>
<l n="15">O ego, si possem timide credentibus ista</l>
<l rend="indent">'Ipse mihi scripsit' dicere, quanta forem!</l>
<l>Quid queror officium lenti cessasse mariti?</l>
<l rend="indent">Obsequium, maneo si tua, grande tuli!</l>
<l>Barbara narratur venisse venefica tecum,</l>
<l n="20" rend="indent">In mihi promissi parte recepta tori.</l>
<l>Credula res amor est; utinam temeraria dicar</l>
<l rend="indent">Criminibus falsis insimulasse virum!</l>
<l>Nuper ab Haemoniis hospes mihi Thessalus oris</l>
<l rend="indent">Venit et, ut tactum vix bene limen erat,</l>
<l n="25">'Aesonides,' dixi, 'quid agit meus?' ille pudore</l>
<l rend="indent">Haesit in opposita lumina fixus humo.</l>
<l>Protinus exilui tunicisque a pectore ruptis</l>
<l rend="indent">'Vivit? an,' exclamo, 'me quoque fata vocant?'</l>
<l>'Vivit,' ait. timidum quod amat; iurare coegi.</l>
<l n="30" rend="indent">Vix mihi teste deo credita vita tua est.</l>
<l>Utque animus rediit, tua facta requirere coepi.</l>
<l rend="indent">Narrat aenipedes Martis arasse boves,</l>
<l>Vipereos dentes in humum pro semine iactos,</l>
<l rend="indent">Et subito natos arma tulisse viros &mdash;  </l>
<l n="35">Terrigenas populos civili Marte peremptos</l>
<l rend="indent">Inplesse aetatis fata diurna suae.</l>
<l>Devictus serpens. iterum, si vivat Iason,</l>
<l rend="indent">Quaerimus; alternant spesque timorque vicem.</l>
<l>Singula dum narrat, studio cursuque loquendi</l>
<l n="40" rend="indent">Detegit ingenio vulnera nostra suo.</l>
<l>Heu! ubi pacta fides? ubi conubialia iura</l>
<l rend="indent">Faxque sub arsuros dignior ire rogos?</l>
<l>Non ego sum furto tibi cognita; pronuba Iuno</l>
<l rend="indent">Adfuit et sertis tempora vinctus Hymen.</l>
<l n="45">At mihi nec Iuno, nec Hymen, sed tristis Erinys</l>
<l rend="indent">Praetulit infaustas sanguinolenta faces.</l>
<l>Quid mihi cum Minyis, quid cum Dodonide pinu?</l>
<l rend="indent">Quid tibi cum patria, navita Tiphy, mea?</l>
<l>Non erat hic aries villo spectabilis aureo,</l>
<l n="50" rend="indent">Nec senis Aeetae regia Lemnos erat.</l>
<l>Certa fui primo (sed me mala fata trahebant)</l>
<l rend="indent">Hospita feminea pellere castra manu;</l>
<l>Lemniadesque viros, nimium quoque, vincere norunt.</l>
<l rend="indent">Milite tam forti terra tuenda fuit!
<milestone ed="p" n="55" unit="carte"/></l>
<l n="55">Urbe virum iuvi, tectoque animoque recepi!</l>
<l rend="indent">Hic tibi bisque aestas bisque cucurrit hiemps.</l>
<l>Tertia messis erat, cum tu dare vela coactus</l>
<l rend="indent">Inplesti lacrimis talia verba suis:</l>
<l>'Abstrahor, Hypsipyle; sed dent modo fata recursus,</l>
<l n="60" rend="indent">Vir tuus hinc abeo, vir tibi semper ero. </l>
<l>Quod tamen e nobis gravida celatur in alvo,</l>
<l rend="indent">Vivat, et eiusdem simus uterque parens!'</l>
<l>Hactenus, et lacrimis in falsa cadentibus ora</l>
<l rend="indent">Cetera te memini non potuisse loqui.</l>
<l n="65">Ultimus e sociis sacram conscendis in Argo.</l>
<l rend="indent">Illa volat; ventus concava vela tenet;</l>
<l>Caerula propulsae subducitur unda carinae;</l>
<l rend="indent">Terra tibi, nobis adspiciuntur aquae.</l>
<l>In latus omne patens turris circumspicit undas;</l>
<l n="70" rend="indent">Huc feror, et lacrimis osque sinusque madent.</l>
<l>Per lacrimas specto, cupidaeque faventia menti</l>
<l rend="indent">Longius adsueto lumina nostra vident.</l>
<l>Adde preces castas inmixtaque vota timori &mdash; </l>
<l rend="indent">Nunc quoque te salvo persoluenda mihi.</l>
<l n="75">Vota ego persolvam? votis Medea fruetur!</l>
<l rend="indent">Cor dolet, atque ira mixtus abundat amor.</l>
<l>Dona feram templis, vivum quod Iasona perdo?</l>
<l rend="indent">Hostia pro damnis concidat icta meis?</l>
<l>Non equidem secura fui semperque verebar,</l>
<l n="80" rend="indent">Ne pater Argolica sumeret urbe nurum.</l>
<l>Argolidas timui &mdash; nocuit mihi barbara paelex!</l>
<l rend="indent">Non expectata vulnus ab hoste tuli.</l>
<l>Nec facie meritisque placet, sed carmina novit</l>
<l rend="indent">Diraque cantata pabula falce metit.</l>
<l n="85">Illa reluctantem cursu deducere lunam</l>
<l rend="indent">Nititur et tenebris abdere solis equos; </l>
<l>Illa refrenat aquas obliquaque flumina sistit;</l>
<l rend="indent">Illa loco silvas vivaque saxa movet.</l>
<l>Per tumulos errat passis discincta capillis</l>
<l n="90" rend="indent">Certaque de tepidis colligit ossa rogis.</l>
<l>Devovet absentis simulacraque cerea figit,</l>
<l rend="indent">Et miserum tenuis in iecur urget acus &mdash; </l>
<l>Et quae nescierim melius. male quaeritur herbis</l>
<l rend="indent">Moribus et forma conciliandus amor.</l>
<l n="95">Hanc potes amplecti thalamoque relictus in uno</l>
<l rend="indent">Inpavidus somno nocte silente frui?</l>
<l>Scilicet ut tauros, ita te iuga ferre coegit</l>
<l rend="indent">Quaque feros anguis, te quoque mulcet ope.</l>
<l>Adde, quod adscribi factis procerumque tuisque</l>
<l n="100" rend="indent">Sese avet, et titulo coniugis uxor obest.</l>
<l>Atque aliquis Peliae de partibus acta venenis</l>
<l rend="indent">Inputat et populum, qui sibi credat, habet:</l>
<l>'Non haec Aesonides, sed Phasias Aeetine</l>
<l rend="indent">Aurea Phrixeae terga revellit ovis.'
<milestone ed="p" n="105" unit="carte"/></l>
<l n="105">Non probat Alcimede mater tua &mdash; consule matrem &mdash; </l>
<l rend="indent">Non pater, a gelido cui venit axe nurus.</l>
<l>Illa sibi a Tanai Scythiaeque paludibus udae</l>
<l rend="indent">Quaerat et a ripa Phasidos usque virum!</l>
<l>Mobilis Aesonide vernaque incertior aura,</l>
<l n="110" rend="indent">Cur tua polliciti pondere verba carent?</l>
<l>Vir meus hinc ieras: cur non meus inde redisti?</l>
<l rend="indent">Sim reducis coniunx, sicut euntis eram! </l>
<l>Si te nobilitas generosaque nomina tangunt &mdash; </l>
<l rend="indent">En, ego Minoo nata Thoante feror!</l>
<l n="115">Bacchus avus; Bacchi coniunx redimita corona</l>
<l rend="indent">Praeradiat stellis signa minora suis.</l>
<l>Dos tibi Lemnos erit, terra ingeniosa colenti;</l>
<l rend="indent">Me quoque dotalis inter habere potes.</l>
<l>Nunc etiam peperi; gratare ambobus, Iason!</l>
<l n="120" rend="indent">Dulce mihi gravidae fecerat auctor onus.</l>
<l>Felix in numero quoque sum prolemque gemellam,</l>
<l rend="indent">Pignora Lucina bina favente dedi.</l>
<l>Si quaeris, cui sint similes, cognosceris illis.</l>
<l rend="indent">Fallere non norunt; cetera patris habent.</l>
<l n="125">Legatos quos paene dedi pro matre ferendos;</l>
<l rend="indent">Sed tenuit coeptas saeva noverca vias.</l>
<l>Medeam timui: plus est Medea noverca;</l>
<l rend="indent">Medeae faciunt ad scelus omne manus.</l>
<l>Spargere quae fratris potuit lacerata per agros</l>
<l n="130" rend="indent">Corpora, pignoribus parceret illa meis?</l>
<l>Hanc tamen o demens Colchisque ablate venenis,</l>
<l rend="indent">Diceris Hypsipyles praeposuisse toro.</l>
<l>Turpiter illa virum cognovit adultera virgo;</l>
<l rend="indent">Me tibi teque mihi taeda pudica dedit.</l>
<l n="135">Prodidit illa patrem; rapui de clade Thoanta.</l>
<l rend="indent">Deseruit Colchos; me mea Lemnos habet. </l>
<l>Quid refert, scelerata piam si vincet et ipso</l>
<l rend="indent">Crimine dotata est emeruitque virum?</l>
<l>Lemniadum facinus culpo, non miror, Iason;</l>
<l n="140" rend="indent">Quamlibet ignavis iste dat arma dolor.</l>
<l>Dic age, si ventis, ut oportuit, actus iniquis</l>
<l rend="indent">Intrasses portus tuque comesque meos,</l>
<l>Obviaque exissem fetu comitante gemello &mdash; </l>
<l rend="indent">Hiscere nempe tibi terra roganda fuit! &mdash; </l>
<l n="145">Quo vultu natos, quo me, scelerate, videres?</l>
<l rend="indent">Perfidiae pretio qua nece dignus eras?</l>
<l>Ipse quidem per me tutus sospesque fuisses &mdash; </l>
<l rend="indent">Non quia tu dignus, sed quia mitis ego.</l>
<l>Paelicis ipsa meos inplessem sanguine vultus,</l>
<l n="150" rend="indent">Quosque veneficiis abstulit illa suis!</l>
<l>Medeae Medea forem! quodsi quid ab alto</l>
<l rend="indent">Iustus adest votis Iuppiter ille meis,</l>
<l>Quod gemit Hypsipyle, lecti quoque subnuba nostri</l>
<l rend="indent">Maereat et leges sentiat ipsa suas;</l>
<l n="155">Utque ego destituor coniunx materque duorum,</l>
<l rend="indent">A totidem natis orba sit illa viro!</l>
<l>Nec male parta diu teneat peiusque relinquat &mdash; </l>
<l rend="indent">Exulet et toto quaerat in orbe fugam!</l>
<l>Quam fratri germana fuit miseroque parenti</l>
<l n="160" rend="indent">Filia, tam natis, tam sit acerba viro! </l>
<l>Cum mare, cum terras consumpserit, aera temptet;</l>
<l rend="indent">Erret inops, exspes, caede cruenta sua!</l>
<l>Haec ego, coniugio fraudata Thoantias oro.</l>
<l rend="indent">Vivite, devoto nuptaque virque toro!</l></div1>
<div1 type="poem" n="7">
<head>Dido Aeneae</head>
<l>&lsqb; Accipe, Dardanide, moriturae carmen Elissae;</l>
<l rend="indent">Quae legis, a nobis ultima verba legis: &rsqb;</l>
<l>Sic ubi fata vocant, udis abiectus in herbis</l>
<l rend="indent">Ad vada Maeandri concinit albus olor.</l>
<l>Nec quia te nostra sperem prece posse moveri,</l>
<l rend="indent">Adloquor &mdash; adverso movimus ista deo;</l>
<l n="5">Sed merita et famam corpusque animumque pudicum</l>
<l rend="indent">Cum male perdiderim, perdere verba leve est.</l>
<l>Certus es ire tamen miseramque relinquere Dido,</l>
<l rend="indent">Atque idem venti vela fidemque ferent?</l>
<l>Certus es, Aenea, cum foedere solvere naves,</l>
<l n="10" rend="indent">Quaeque ubi sint nescis, Itala regna sequi?</l>
<l>Nec nova Carthago, nec te crescentia tangunt</l>
<l rend="indent">Moenia nec sceptro tradita summa tuo?</l>
<l>Facta fugis, facienda petis; quaerenda per orbem</l>
<l rend="indent">Altera, quaesita est altera terra tibi. </l>
<l n="15">Ut terram invenias, quis eam tibi tradet habendam?</l>
<l rend="indent">Quis sua non notis arva tenenda dabit?</l>
<l>Scilicet alter amor tibi restat et altera Dido;</l>
<l rend="indent">Quamque iterum fallas altera danda fides.</l>
<l>Quando erit, ut condas instar Carthaginis urbem</l>
<l n="20" rend="indent">Et videas populos altus ab arce tuos?</l>
<l>Omnia ut eveniant, nec te tua vota morentur,</l>
<l rend="indent">Unde tibi, quae te sic amet, uxor erit?</l>
<l>Uror, ut inducto ceratae sulpure taedae,</l>
<l rend="indent">Ut pia fumosis addita tura focis.</l>
<l n="25">Aeneas oculis semper vigilantis inhaeret;</l>
<l rend="indent">Aenean animo noxque quiesque refert.</l>
<l>Ille quidem male gratus et ad mea munera surdus,</l>
<l rend="indent">Et quo, si non sim stulta, carere velim;</l>
<l>Non tamen Aenean, quamvis male cogitat, odi,</l>
<l n="30" rend="indent">Sed queror infidum questaque peius amo.</l>
<l>Parce, Venus, nurui, durumque amplectere fratrem,</l>
<l rend="indent">Frater Amor, castris militet ille tuis!</l>
<l>Aut ego, quae coepi, (neque enim dedignor) amorem,</l>
<l rend="indent">Materiam curae praebeat ille meae!</l>
<l n="35">Fallor, et ista mihi falso iactatur imago;</l>
<l rend="indent">Matris ab ingenio dissidet ille suae.</l>
<l>Te lapis et montes innataque rupibus altis</l>
<l rend="indent">Robora, te saevae progenuere ferae, </l>
<l>Aut mare, quale vides agitari nunc quoque ventis,</l>
<l n="40" rend="indent">Qua tamen adversis fluctibus ire paras.</l>
<l>Quo fugis? obstat hiemps. hiemis mihi gratia prosit!</l>
<l rend="indent">Adspice, ut eversas concitet Eurus aquas!</l>
<l>Quod tibi malueram, sine me debere procellis;</l>
<l rend="indent">Iustior est animo ventus et unda tuo.</l>
<l n="45">Non ego sum tanti &mdash; quid non censeris inique? &mdash; </l>
<l rend="indent">Ut pereas, dum me per freta longa fugis.</l>
<l>Exerces pretiosa odia et constantia magno,</l>
<l rend="indent">Si, dum me careas, est tibi vile mori.</l>
<l>Iam venti ponent, strataque aequaliter unda</l>
<l n="50" rend="indent">Caeruleis Triton per mare curret equis.
<milestone ed="p" n="51" unit="carte"/></l>
<l>Tu quoque cum ventis utinam mutabilis esses!</l>
<l rend="indent">Et, nisi duritia robora vincis, eris.</l>
<l>Quid, quasi nescires, insana quid aequora possint,</l>
<l rend="indent">Expertae totiens tam male credis aquae?</l>
<l n="55">Ut, pelago suadente viam, retinacula solvas,</l>
<l rend="indent">Multa tamen latus tristia pontus habet.</l>
<l>Nec violasse fidem temptantibus aequora prodest;</l>
<l rend="indent">Perfidiae poenas exigit ille locus,</l>
<l>Praecipue cum laesus amor, quia mater Amorum</l>
<l n="60" rend="indent">Nuda Cytheriacis edita fertur aquis.</l>
<l>Perdita ne perdam, timeo, noceamve nocenti,</l>
<l rend="indent">Neu bibat aequoreas naufragus hostis aquas.</l>
<l>Vive, precor! sic te melius quam funere perdam.</l>
<l rend="indent">Tu potius leti causa ferere mei. </l>
<l n="65">Finge, age, te rapido &mdash; nullum sit in omine pondus! &mdash; </l>
<l rend="indent">Turbine deprendi; quid tibi mentis erit?</l>
<l>Protinus occurrent falsae periuria linguae,</l>
<l rend="indent">Et Phrygia Dido fraude coacta mori;</l>
<l>Coniugis ante oculos deceptae stabit imago</l>
<l n="70" rend="indent">Tristis et effusis sanguinolenta comis.</l>
<l>Quid tanti est ut tum 'merui! concedite!' dicas,</l>
<l rend="indent">Quaeque cadent, in te fulmina missa putes?</l>
<l>Da breve saevitiae spatium pelagique tuaeque;</l>
<l rend="indent">Grande morae pretium tuta futura via est.</l>
<l n="75">Haec minus ut cures, puero parcatur Iulo!</l>
<l rend="indent">Te satis est titulum mortis habere meae.</l>
<l>Quid puer Ascanius, quid di meruere Penates?</l>
<l rend="indent">Ignibus ereptos obruet unda deos?</l>
<l>Sed neque fers tecum, nec, quae mihi, perfide, iactas,</l>
<l n="80" rend="indent">Presserunt umeros sacra paterque tuos.</l>
<l>Omnia mentiris, neque enim tua fallere lingua</l>
<l rend="indent">Incipit a nobis, primaque plector ego.</l>
<l>Si quaeras, ubi sit formosi mater Iuli &mdash; </l>
<l rend="indent">Occidit a duro sola relicta viro!</l>
<l n="85">Haec mihi narraras &mdash; sat me monuere! merentem</l>
<l rend="indent">Ure; minor culpa poena futura mea est.</l>
<l>Nec mihi mens dubia est, quin te tua numina damnent.</l>
<l rend="indent">Per mare, per terras septima iactat hiemps. </l>
<l>Fluctibus eiectum tuta statione recepi</l>
<l n="90" rend="indent">Vixque bene audito nomine regna dedi.</l>
<l>His tamen officiis utinam contenta fuissem,</l>
<l rend="indent">Et mihi concubitus fama sepulta foret!</l>
<l>Illa dies nocuit, qua nos declive sub antrum</l>
<l rend="indent">Caeruleus subitis conpulit imber aquis.</l>
<l n="95">Audieram vocem; nymphas ululasse putavi &mdash; </l>
<l rend="indent">Eumenides fati signa dedere mei!</l>
<l>Exige, laese pudor, poenas! violate Sychaei . . . .</l>
<l rend="indent">Ad quas, me miseram, plena pudoris eo.
<milestone ed="p" n="99" unit="carte"/></l>
<l>Est mihi marmorea sacratus in aede Sychaeus</l>
<l n="100" rend="indent">(Oppositae frondes velleraque alba tegunt).</l>
<l>Hinc ego me sensi noto quater ore citari;</l>
<l rend="indent">Ipse sono tenui dixit 'Elissa, veni!'</l>
<l>Nulla mora est, venio, venio tibi debita coniunx;</l>
<l rend="indent">Sum tamen admissi tarda pudore mei.</l>
<l n="105">Da veniam culpae! decepit idoneus auctor;</l>
<l rend="indent">Invidiam noxae detrahit ille meae.</l>
<l>Diva parens seniorque pater, pia sarcina nati,</l>
<l rend="indent">Spem mihi mansuri rite dedere viri.</l>
<l>Si fuit errandum, causas habet error honestas;</l>
<l n="110" rend="indent">Adde fidem, nulla parte pigendus erit.</l>
<l>Durat in extremum vitaeque novissima nostrae</l>
<l rend="indent">Prosequitur fati, qui fuit ante, tenor.</l>
<l>Occidit internas coniunx mactatus ad aras,</l>
<l rend="indent">Et sceleris tanti praemia frater habet; </l>
<l n="115">Exul agor cineresque viri patriamque relinquo,</l>
<l rend="indent">Et feror in dubias hoste sequente vias.</l>
<l>Adplicor his oris fratrique elapsa fretoque</l>
<l rend="indent">Quod tibi donavi, perfide, litus emo.</l>
<l>Urbem constitui lateque patentia fixi</l>
<l n="120" rend="indent">Moenia finitimis invidiosa locis.</l>
<l>Bella tument; bellis peregrina et femina temptor,</l>
<l rend="indent">Vixque rudis portas urbis et arma paro.</l>
<l>Mille procis placui, qui me coiere querentes</l>
<l rend="indent">Nescio quem thalamis praeposuisse suis.</l>
<l n="125">Quid dubitas vinctam Gaetulo tradere Iarbae?</l>
<l rend="indent">Praebuerim sceleri bracchia nostra tuo.</l>
<l>Est etiam frater, cuius manus inpia poscit</l>
<l rend="indent">Respergi nostro, sparsa cruore viri.</l>
<l>Pone deos et quae tangendo sacra profanas!</l>
<l n="130" rend="indent">Non bene caelestis inpia dextra colit.</l>
<l>Si tu cultor eras elapsis igne futurus,</l>
<l rend="indent">Paenitet elapsos ignibus esse deos.</l>
<l>Forsitan et gravidam Dido, scelerate, relinquas,</l>
<l rend="indent">Parsque tui lateat corpore clausa meo.</l>
<l n="135">Accedet fatis matris miserabilis infans,</l>
<l rend="indent">Et nondum nato funeris auctor eris,</l>
<l>Cumque parente sua frater morietur Iuli,</l>
<l rend="indent">Poenaque conexos auferet una duos.</l>
<l>'Sed iubet ire deus.' vellem, vetuisset adire,</l>
<l n="140" rend="indent">Punica nec Teucris pressa fuisset humus! </l>
<l>Hoc duce nempe deo ventis agitaris iniquis</l>
<l rend="indent">Et teris in rabido tempora longa freto?</l>
<l>Pergama vix tanto tibi erant repetenda labore,</l>
<l rend="indent">Hectore si vivo quanta fuere forent.</l>
<l n="145">Non patrium Simoenta petis, sed Thybridis undas &mdash; </l>
<l rend="indent">Nempe ut pervenias, quo cupis, hospes eris;</l>
<l>Utque latet vitatque tuas abstrusa carinas,</l>
<l rend="indent">Vix tibi continget terra petita seni.</l>
<l>Hos potius populos in dotem, ambage remissa,</l>
<l n="150" rend="indent">Accipe et advectas Pygmalionis opes.</l>
<l>Ilion in Tyriam transfer felicius urbem</l>
<l rend="indent">Resque loco regis sceptraque sacra tene!
<milestone ed="p" n="153" unit="carte"/></l>
<l>Si tibi mens avida est belli, si quaerit Iulus,</l>
<l rend="indent">Unde suo partus Marte triumphus eat,</l>
<l n="155">Quem superet, nequid desit, praebebimus hostem;</l>
<l rend="indent">Hic pacis leges, hic locus arma capit.</l>
<l>Tu modo, per matrem fraternaque tela, sagittas,</l>
<l rend="indent">Perque fugae comites, Dardana sacra, deos &mdash; </l>
<l>Sic superent, quoscumque tua de gente reportat</l>
<l n="160" rend="indent">Mars ferus, et damni sit modus ille tui,</l>
<l>Ascaniusque suos feliciter inpleat annos,</l>
<l rend="indent">Et senis Anchisae molliter ossa cubent! &mdash; </l>
<l>Parce, precor, domui, quae se tibi tradit habendam!</l>
<l rend="indent">Quod crimen dicis praeter amasse meum?</l>
<l n="165">Non ego sum Pthias magnisque oriunda Mycenis,</l>
<l rend="indent">Nec steterunt in te virque paterque meus. </l>
<l>Si pudet uxoris, non nupta, sed hospita dicar;</l>
<l rend="indent">Dum tua sit, Dido quidlibet esse feret.</l>
<l>Nota mihi freta sunt Afrum plangentia litus;</l>
<l n="170" rend="indent">Temporibus certis dantque negantque viam.</l>
<l>Cum dabit aura viam, praebebis carbasa ventis;</l>
<l rend="indent">Nunc levis eiectam continet alga ratem.</l>
<l>Tempus ut observem, manda mihi; certius ibis,</l>
<l rend="indent">Nec te, si cupies, ipsa manere sinam.</l>
<l n="175">Et socii requiem poscunt, laniataque classis</l>
<l rend="indent">Postulat exiguas semirefecta moras;</l>
<l>Pro meritis et siqua tibi debebimus ultra,</l>
<l rend="indent">Pro spe coniugii tempora parva peto &mdash; </l>
<l>Dum freta mitescunt et amor, dum tempore et usu</l>
<l n="180" rend="indent">Fortiter edisco tristia posse pati.</l>
<l>Si minus, est animus nobis effundere vitam;</l>
<l rend="indent">In me crudelis non potes esse diu.</l>
<l>Adspicias utinam, quae sit scribentis imago!</l>
<l rend="indent">Scribimus, et gremio Troicus ensis adest,</l>
<l n="185">Perque genas lacrimae strictum labuntur in ensem,</l>
<l rend="indent">Qui iam pro lacrimis sanguine tinctus erit.</l>
<l>Quam bene conveniunt fato tua munera nostro!</l>
<l rend="indent">Instruis inpensa nostra sepulcra brevi.</l>
<l>Nec mea nunc primum feriuntur pectora telo;</l>
<l n="190" rend="indent">Ille locus saevi vulnus amoris habet.</l>
<l>Anna soror, soror Anna, meae male conscia culpae,</l>
<l rend="indent">Iam dabis in cineres ultima dona meos. </l>
<l>Nec consumpta rogis inscribar Elissa Sychaei,</l>
<l rend="indent">Hoc tantum in tumuli marmore carmen erit:</l>
<l n="195">Praebuit Aeneas et causam mortis et ensem;</l>
<l rend="indent">Ipsa sua Dido concidit usa manu.</l></div1>
<div1 type="poem" n="8">
<head>Hermione Orestae</head>
<l>&lsqb; Alloquor Hermione nuper fratremque virumque.</l>
<l rend="indent">Nunc fratrem;  nomen coniugis alter habet: &rsqb;</l>
<l>Pyrrhus Achillides, animosus imagine patris,</l>
<l rend="indent">Inclusam contra iusque piumque tenet.</l>
<l n="5">Quod potui, renui, ne non invita tenerer;</l>
<l rend="indent">Cetera femineae non valuere manus.</l>
<l>'Quid facis, Aeacide? non sum sine vindice,' dixi:</l>
<l rend="indent">'Haec tibi sub domino est, Pyrrhe, puella suo!'</l>
<l>Surdior ille freto clamantem nomen Orestae</l>
<l n="10" rend="indent">Traxit inornatis in sua tecta comis.</l>
<l>Quid gravius capta Lacedaemone serva tulissem,</l>
<l rend="indent">Si raperet Graias barbara turba nurus?</l>
<l>Parcius Andromachen vexavit Achaia victrix,</l>
<l rend="indent">Cum Danaus Phrygias ureret ignis opes.</l>
<l n="15">At tu, cura mei si te pia tangit, Oreste,</l>
<l rend="indent">Inice non timidas in tua iura manus! </l>
<l>An siquis rapiat stabulis armenta reclusis,</l>
<l rend="indent">Arma feras, rapta coniuge lentus eris?</l>
<l>Sit socer exemplo nuptae repetitor ademptae,</l>
<l n="20" rend="indent">Cui pia militiae causa puella fuit!</l>
<l>Si socer ignavus vidua stertisset in aula,</l>
<l rend="indent">Nupta foret Paridi mater, ut ante fuit.</l>
<l>Nec tu mille rates sinuosaque vela pararis</l>
<l rend="indent">Nec numeros Danai militis &mdash; ipse veni!</l>
<l n="25">Sic quoque eram repetenda tamen, nec turpe marito</l>
<l rend="indent">Aspera pro caro bella tulisse toro.</l>
<l>Quid, quod avus nobis idem Pelopeius Atreus,</l>
<l rend="indent">Et, si non esses vir mihi, frater eras.</l>
<l>Vir, precor, uxori, frater succurre sorori!</l>
<l n="30" rend="indent">Instant officio nomina bina tuo.</l>
<l>Me tibi Tyndareus, vita gravis auctor et annis,</l>
<l rend="indent">Tradidit; arbitrium neptis habebat avus.</l>
<l>At pater Aeacidae promiserat inscius acti;</l>
<l rend="indent">Plus patre, quo prior est ordine, pollet avus.</l>
<l n="35">Cum tibi nubebam, nulli mea taeda nocebat;</l>
<l rend="indent">Si iungar Pyrrho, tu mihi laesus eris.</l>
<l>Et pater ignoscet nostro Menelaus amori &mdash; </l>
<l rend="indent">Succubuit telis praepetis ipse dei.</l>
<l>Quem sibi permisit, genero concedet amorem;</l>
<l n="40" rend="indent">Proderit exemplo mater amata suo.</l>
<l>Tu mihi, quod matri pater est; quas egerat olim</l>
<l rend="indent">Dardanius partis advena, Pyrrhus agit. </l>
<l>Ille licet patriis sine fine superbiat actis;</l>
<l rend="indent">Et tu, quae referas facta parentis, habes.</l>
<l n="45">Tantalides omnis ipsumque regebat Achillem.</l>
<l rend="indent">Hic pars militiae; dux erat ille ducum.</l>
<l>Tu quoque per proavum Pelopem Pelopisque parentem,</l>
<l rend="indent">Si medios numeres, a Iove quintus eris.</l>
<l>Nec virtute cares. arma invidiosa tulisti,</l>
<l n="50" rend="indent">Sed tibi &mdash; quid faceres? &mdash; induit illa pater.</l>
<l>Materia vellem fortis meliore fuisses;</l>
<l rend="indent">Non lecta est operi, sed data causa tuo.</l>
<l>Hanc tamen inplesti; iuguloque Aegisthus aperto</l>
<l rend="indent">Tecta cruentavit, quae pater ante tuus.</l>
<l n="55">Increpat Aeacides laudemque in crimina vertit &mdash; </l>
<l rend="indent">Et tamen adspectus sustinet ille meos.
<milestone ed="p" n="57" unit="carte"/></l>
<l>Rumpor, et ora mihi pariter cum mente tumescunt,</l>
<l rend="indent">Pectoraque inclusis ignibus usta dolent.</l>
<l>Hermione coram quisquamne obiecit Orestae,</l>
<l n="60" rend="indent">Nec mihi sunt vires, nec ferus ensis adest?</l>
<l>Flere licet certe; flendo defundimus iram,</l>
<l rend="indent">Perque sinum lacrimae fluminis instar eunt.</l>
<l>Has solas habeo semper semperque profundo;</l>
<l rend="indent">Ument incultae fonte perenne genae.</l>
<l n="65">Num generis fato, quod nostros errat in annos,</l>
<l rend="indent">Tantalides matres apta rapina sumus? </l>
<l>Non ego fluminei referam mendacia cygni</l>
<l rend="indent">Nec querar in plumis delituisse Iovem.</l>
<l>Qua duo porrectus longe freta distinet Isthmos,</l>
<l n="70" rend="indent">Vecta peregrinis Hippodamia rotis;</l>
<l>Taenaris Idaeo trans aequor ab hospite rapta</l>
<l rend="indent">Argolicas pro se vertit in arma manus.</l>
<l n="75">Vix equidem memini, memini tamen. omnia luctus,</l>
<l rend="indent">Omnia solliciti plena timoris erant;</l>
<l>Flebat avus Phoebeque soror fratresque gemelli,</l>
<l rend="indent">Orabat superos Leda suumque Iovem.</l>
<l>Ipsa ego, non longos etiamtunc scissa capillos,</l>
<l n="80" rend="indent">Clamabam: 'sine me, me sine, mater, abis?'</l>
<l>Nam coniunx aberat! ne non Pelopeia credar,</l>
<l rend="indent">Ecce, Neoptolemo praeda parata fui!</l>
<l>Pelides utinam vitasset Apollinis arcus!</l>
<l rend="indent">Damnaret nati facta proterva pater;</l>
<l n="85">Nec quondam placuit nec nunc placuisset Achilli</l>
<l rend="indent">Abducta viduum coniuge flere virum.</l>
<l>Quae mea caelestis iniuria fecit iniquos,</l>
<l rend="indent">Quod mihi &mdash; vae miserae! &mdash; sidus obesse querar?</l>
<l>Parva mea sine matre fui, pater arma ferebat,</l>
<l n="90" rend="indent">Et duo cum vivant, orba duobus eram.</l>
<l>Non tibi blanditias primis, mea mater, in annis</l>
<l rend="indent">Incerto dictas ore puella tuli;</l>
<l>Non ego captavi brevibus tua colla lacertis</l>
<l rend="indent">Nec gremio sedi sarcina grata tuo.</l>
<l n="95">Non cultus tibi cura mei, nec pacta marito</l>
<l rend="indent">Intravi thalamos matre parante novos. </l>
<l>Obvia prodieram reduci tibi &mdash; vera fatebor &mdash; </l>
<l rend="indent">Nec facies nobis nota parentis erat!</l>
<l>Te tamen esse Helenen, quod eras pulcherrima, sensi;</l>
<l n="100" rend="indent">Ipsa requirebas, quae tua nata foret!</l>
<l>Pars haec una mihi, coniunx bene cessit Orestes;</l>
<l rend="indent">Is quoque, ni pro se pugnat, ademptus erit.</l>
<l>Pyrrhus habet captam reduce et victore parente &mdash; </l>
<l rend="indent">Hoc munus nobis diruta Troia dedit!</l>
<l n="105">Cum tamen altus equis Titan radiantibus instant,</l>
<l rend="indent">Perfruor infelix liberiore malo;</l>
<l>Nox ubi me thalamis ululantem et acerba gementem</l>
<l rend="indent">Condidit in maesto procubuique toro,</l>
<l>Pro somno lacrimis oculi funguntur obortis,</l>
<l n="110" rend="indent">Quaque licet, fugio sicut ab hoste virum.</l>
<l>Saepe malis stupeo rerumque oblita locique</l>
<l rend="indent">Ignara tetigi Scyria membra manu,</l>
<l>Utque nefas sensi, male corpora tacta relinquo</l>
<l rend="indent">Et mihi pollutas credor habere manus.</l>
<l n="115">Saepe Neoptolemi pro nomine nomen Orestae</l>
<l rend="indent">Exit, et errorem vocis ut omen amo.</l>
<l>Per genus infelix iuro generisque parentem,</l>
<l rend="indent">Qui freta, qui terras et sua regna quatit;</l>
<l>Per patris ossa tui, patrui mihi, quae tibi debent,</l>
<l n="120" rend="indent">Quod se sub tumulo fortiter ulta iacent &mdash; </l>
<l>Aut ego praemoriar primoque exstinguar in aevo,</l>
<l rend="indent">Aut ego Tantalidae Tantalis uxor ero! </l></div1>
<div1 type="poem" n="9">
<head>Deianira Herculi</head>
<l>&lsqb; Mittor ad Alciden a coniuge conscia mentis</l>
<l rend="indent">Littera, si coniunx Deianira tua est: &rsqb;</l>
<l>Gratulor Oechaliam titulis accedere nostris;</l>
<l rend="indent">Victorem victae succubuisse queror.</l>
<l>Fama Pelasgiadas subito pervenit in urbes</l>
<l rend="indent">Decolor et factis infitianda tuis,</l>
<l n="5">Quem numquam Iuno seriesque inmensa laborum</l>
<l rend="indent">Fregerit, huic Iolen inposuisse iugum.</l>
<l>Hoc velit Eurystheus, velit hoc germana Tonantis,</l>
<l rend="indent">Laetaque sit vitae labe noverca tuae;</l>
<l>At non ille, brevis cui nox &mdash; si creditur &mdash; una</l>
<l n="10" rend="indent">Luctanti, ut tantus conciperere, fuit.</l>
<l>Plus tibi quam Iuno, nocuit Venus: illa premendo</l>
<l rend="indent">Sustulit, haec humili sub pede colla tenet.</l>
<l>Respice vindicibus pacatum viribus orbem,</l>
<l rend="indent">Qua latam Nereus caerulus ambit humum.</l>
<l n="15">Se tibi pax terrae, tibi se tuta aequora debent;</l>
<l rend="indent">Inplesti meritis solis utramque domum.</l>
<l>Quod te laturum est, caelum prius ipse tulisti;</l>
<l rend="indent">Hercule supposito sidera fulsit Atlans.</l>
<l>Quid nisi notitia est misero quaesita pudori,</l>
<l n="20" rend="indent">Si cumulas turpi facta priora nota? </l>
<l>Tene ferunt geminos pressisse tenaciter angues,</l>
<l rend="indent">Cum tener in cunis iam Iove dignus eras?</l>
<l>Coepisti melius quam desinis; ultima primis</l>
<l rend="indent">Cedunt; dissimiles hic vir et ille puer.</l>
<l n="25">Quem non mille ferae, quem non Stheneleius hostis,</l>
<l rend="indent">Non potuit Iuno vincere, vincit amor.</l>
<l>At bene nupta feror, quia nominer Herculis uxor,</l>
<l rend="indent">Sitque socer, rapidis qui tonat altus equis.</l>
<l>Quam male inaequales veniunt ad aratra iuvenci,</l>
<l n="30" rend="indent">Tam premitur magno coniuge nupta minor.</l>
<l>Non honor est sed onus species laesura ferentis;</l>
<l rend="indent">Siqua voles apte nubere, nube pari.</l>
<l>Vir mihi semper abest, et coniuge notior hospes,</l>
<l rend="indent">Monstraque terribiles persequiturque feras.</l>
<l n="35">Ipsa domo vidua votis operata pudicis</l>
<l rend="indent">Torqueor, infesto ne vir ab hoste cadat;</l>
<l>Inter serpentes aprosque avidosque leones</l>
<l rend="indent">Iactor et haesuros terna per ora canes.</l>
<l>Me pecudum fibrae simulacraque inania somni</l>
<l n="40" rend="indent">Ominaque arcana nocte petita movent.</l>
<l>Aucupor infelix incertae murmura famae,</l>
<l rend="indent">Speque timor dubia spesque timore cadit.</l>
<l>Mater abest queriturque deo placuisse potenti,</l>
<l rend="indent">Nec pater Amphitryon nec puer Hyllus adest;</l>
<l n="45">Arbiter Eurystheus astu Iunonis iniquae</l>
<l rend="indent">Sentitur nobis iraque longa deae. </l>
<l>Haec mihi ferre parum? peregrinos addis amores,</l>
<l rend="indent">Et mater de te quaelibet esse potest.</l>
<l>Non ego Partheniis temeratam vallibus Augen,</l>
<l n="50" rend="indent">Nec referam partus, Ormeni nympha, tuos;</l>
<l>Non tibi crimen erunt, Teuthrantia turba, sorores,</l>
<l rend="indent">Quarum de populo nulla relicta tibi est.</l>
<l>Una, recens crimen, referetur adultera nobis,</l>
<l rend="indent">Unde ego sum Lydo facta noverca Lamo.
<milestone ed="p" n="55" unit="carte"/></l>
<l n="55">Maeandros, terris totiens errator in isdem,</l>
<l rend="indent">Qui lassas in se saepe retorquet aquas,</l>
<l>Vidit in Herculeo suspensa monilia collo</l>
<l rend="indent">Illo, cui caelum sarcina parva fuit.</l>
<l>Non puduit fortis auro cohibere lacertos,</l>
<l n="60" rend="indent">Et solidis gemmas opposuisse toris?</l>
<l>Nempe sub his animam pestis Nemeaea lacertis</l>
<l rend="indent">Edidit, unde umerus tegmina laevus habet!</l>
<l>Ausus es hirsutos mitra redimire capillos!</l>
<l rend="indent">Aptior Herculeae populus alba comae.</l>
<l n="65">Nec te Maeonia lascivae more puellae</l>
<l rend="indent">Incingi zona dedecuisse putas?</l>
<l>Non tibi succurrit crudi Diomedis imago,</l>
<l rend="indent">Efferus humana qui dape pavit equas?</l>
<l>Si te vidisset cultu Busiris in isto,</l>
<l n="70" rend="indent">Huic victor victo nempe pudendus eras.</l>
<l>Detrahat Antaeus duro redimicula collo,</l>
<l rend="indent">Ne pigeat molli succubuisse viro.</l>
<l>Inter Ioniacas calathum tenuisse puellas</l>
<l rend="indent">Diceris et dominae pertimuisse minas. </l>
<l n="75">Non fugis, Alcide, victricem mille laborum</l>
<l rend="indent">Rasilibus calathis inposuisse manum,</l>
<l>Crassaque robusto deducis pollice fila,</l>
<l rend="indent">Aequaque famosae pensa rependis erae?</l>
<l>A, quotiens digitis dum torques stamina duris,</l>
<l n="80" rend="indent">Praevalidae fusos conminuere manus!</l>
<l>Ante pedes dominae . . . .</l>
<l rend="indent">Factaque narrabas dissimulanda tibi &mdash; </l>
<l n="85">Scilicet inmanes elisis faucibus hydros</l>
<l rend="indent">Infantem caudis involuisse manum,</l>
<l>Ut Tegeaeus aper cupressifero Erymantho</l>
<l rend="indent">Incubet et vasto pondere laedat humum.</l>
<l>Non tibi Threiciis adfixa penatibus ora,</l>
<l n="90" rend="indent">Non hominum pingues caede tacentur equae;</l>
<l>Prodigiumque triplex, armenti dives Hiberi</l>
<l rend="indent">Geryones, quamvis in tribus unus erat;</l>
<l>Inque canes totidem trunco digestus ab uno</l>
<l rend="indent">Cerberos inplicitis angue minante comis;</l>
<l n="95">Quaeque redundabat fecundo vulnere serpens</l>
<l rend="indent">Fertilis et damnis dives ab ipsa suis;</l>
<l>Quique inter laevumque latus laevumque lacertum</l>
<l rend="indent">Praegrave conpressa fauce pependit onus;</l>
<l>Et male confisum pedibus formaque bimembri</l>
<l n="100" rend="indent">Pulsum Thessalicis agmen equestre iugis.</l>
<l>Haec tu Sidonio potes insignitus amictu</l>
<l rend="indent">Dicere? non cultu lingua retenta silet?</l>
<l>Se quoque nympha tuis ornavit Iardanis armis</l>
<l rend="indent">Et tulit a capto nota tropaea viro. 
<milestone ed="p" n="105" unit="carte"/></l>
<l n="105">I nunc, tolle animos et fortia gesta recense;</l>
<l rend="indent">Quo tu non esses, iure vir illa fuit.</l>
<l>Qua tanto minor es, quanto te, maxime rerum,</l>
<l rend="indent">Quam quos vicisti, vincere maius erat.</l>
<l>Illi procedit rerum mensura tuarum &mdash; </l>
<l n="110" rend="indent">Cede bonis; heres laudis amica tuae.</l>
<l>O pudor! hirsuti costis exuta leonis</l>
<l rend="indent">Aspera texerunt vellera molle latus!</l>
<l>Falleris et nescis &mdash; non sunt spolia illa leonis,</l>
<l rend="indent">Sed tua, tuque feri victor es, illa tui.</l>
<l n="115">Femina tela tulit Lernaeis atra venenis,</l>
<l rend="indent">Ferre gravem lana vix satis apta colum,</l>
<l>Instruxitque manum clava domitrice ferarum,</l>
<l rend="indent">Vidit et in speculo coniugis arma mei!</l>
<l>Haec tamen audieram; licuit non credere famae,</l>
<l n="120" rend="indent">Et venit ad sensus mollis ab aure dolor &mdash; </l>
<l>Ante meos oculos adducitur advena paelex,</l>
<l rend="indent">Nec mihi, quae patior, dissimulare licet!</l>
<l>Non sinis averti; mediam captiva per urbem</l>
<l rend="indent">Invitis oculis adspicienda venit.</l>
<l n="125">Nec venit incultis captarum more capillis,</l>
<l rend="indent">Fortunam vultu fassa decente suam;</l>
<l>Ingreditur late lato spectabilis auro,</l>
<l rend="indent">Qualiter in Phrygia tu quoque cultus eras.</l>
<l>Dat vultum populo sublimis ut Hercule victo;</l>
<l n="130" rend="indent">Oechaliam vivo stare parente putes. </l>
<l>Forsitan et pulsa Aetolide Deianira</l>
<l rend="indent">Nomine deposito paelicis uxor erit,</l>
<l>Eurytidosque Ioles atque Aonii Alcidae</l>
<l rend="indent">Turpia famosus corpora iunget Hymen.</l>
<l n="135">Mens fugit admonitu, frigusque perambulat artus,</l>
<l rend="indent">Et iacet in gremio languida facta manus.</l>
<l>Me quoque cum multis, sed me sine crimine amasti.</l>
<l rend="indent">Ne pigeat, pugnae bis tibi causa fui.</l>
<l>Cornua flens legit ripis Achelous in udis</l>
<l n="140" rend="indent">Truncaque limosa tempora mersit aqua;</l>
<l>Semivir occubuit in lotifero Eueno</l>
<l rend="indent">Nessus, et infecit sanguis equinus aquas.</l>
<l>Sed quid ego haec refero? scribenti nuntia venit</l>
<l rend="indent">Fama, virum tunicae tabe perire meae.</l>
<l n="145">Ei mihi! quid feci? quo me furor egit amantem?</l>
<l rend="indent">Inpia quid dubitas Deianira mori?</l>
<l>An tuus in media coniunx lacerabitur Oeta,</l>
<l rend="indent">Tu sceleris tanti causa superstes eris?</l>
<l>Siquid adhuc habeo facti, cur Herculis uxor</l>
<l n="150" rend="indent">Credar, coniugii mors mea pignus erit!</l>
<l>Tu quoque cognosces in me, Meleagre, sororem!</l>
<l rend="indent">Inpia quid dubitas Deianira mori?</l>
<l>Heu devota domus! solio sedet Agrios alto;</l>
<l rend="indent">Oenea desertum nuda senecta premit.</l>
<l n="155">Exulat ignotis Tydeus germanus in oris;</l>
<l rend="indent">Alter fatali vivus in igne situs; </l>
<l>Exegit ferrum sua per praecordia mater.</l>
<l rend="indent">Inpia quid dubitas Deianira mori?</l>
<l>Deprecor hoc unum per iura sacerrima lecti,</l>
<l n="160" rend="indent">Ne videar fatis insidiata tuis.</l>
<l>Nessus, ut est avidum percussus harundine pectus,</l>
<l rend="indent">'Hic,' dixit, 'vires sanguis amoris habet.'</l>
<l>Inlita Nesseo misi tibi texta veneno.</l>
<l rend="indent">Inpia quid dubitas Deianira mori?</l>
<l n="165">Iamque vale, seniorque pater germanaque Gorge,</l>
<l rend="indent">Et patria et patriae frater adempte tuae,</l>
<l>Et tu lux oculis hodierna novissima nostris,</l>
<l rend="indent">Virque &mdash; sed o possis! &mdash; et puer Hylle, vale!</l></div1>
<div1 type="poem" n="10">
<head>Ariadne Theseo</head>
<l>&lsqb; Illa relicta feris etiamnunc, improbe Theseu,</l>
<l rend="indent">Vivit:  et haec aequa mente tuilsse velis: &rsqb;</l>
<l>Mitius inveni quam te genus omne ferarum;</l>
<l rend="indent">Credita non ulli quam tibi peius eram.</l>
<l>Quae legis, ex illo, Theseu, tibi litore mitto</l>
<l rend="indent">Unde tuam sine me vela tulere ratem,</l>
<l n="5">In quo me somnusque meus male prodidit et tu,</l>
<l rend="indent">Per facinus somnis insidiate meis.</l>
<l>Tempus erat, vitrea quo primum terra pruina</l>
<l rend="indent">Spargitur et tectae fronde queruntur aves.</l>
<l>Incertum vigilans ac somno languida movi</l>
<l n="10" rend="indent">Thesea prensuras semisupina manus &mdash;  </l>
<l>Nullus erat! referoque manus iterumque retempto,</l>
<l rend="indent">Perque torum moveo bracchia &mdash; nullus erat!</l>
<l>Excussere metus somnum; conterrita surgo,</l>
<l rend="indent">Membraque sunt viduo praecipitata toro.</l>
<l n="15">Protinus adductis sonuerunt pectora palmis,</l>
<l rend="indent">Utque erat e somno turbida, rupta coma est.</l>
<l>Luna fuit; specto, siquid nisi litora cernam.</l>
<l rend="indent">Quod videant oculi, nil nisi litus habent.</l>
<l>Nunc huc, nunc illuc, et utroque sine ordine, curro;</l>
<l n="20" rend="indent">Alta puellares tardat harena pedes.</l>
<l>Interea toto clamavi in litore 'Theseu!':</l>
<l rend="indent">Reddebant nomen concava saxa tuum,</l>
<l>Et quotiens ego te, totiens locus ipse vocabat.</l>
<l rend="indent">Ipse locus miserae ferre volebat opem.</l>
<l n="25">Mons fuit &mdash; apparent frutices in vertice rari;</l>
<l rend="indent">Hinc scopulus raucis pendet adesus aquis.</l>
<l>Adscendo &mdash; vires animus dabat &mdash; atque ita late</l>
<l rend="indent">Aequora prospectu metior alta meo.</l>
<l>Inde ego &mdash; nam ventis quoque sum crudelibus usa &mdash; </l>
<l n="30" rend="indent">Vidi praecipiti carbasa tenta Noto.</l>
<l>Ut vidi haut dignam quae me vidisse putarem,</l>
<l rend="indent">Frigidior glacie semianimisque fui.</l>
<l>Nec languere diu patitur dolor; excitor illo,</l>
<l rend="indent">Excitor et summa Thesea voce voco.</l>
<l n="35">'Quo fugis?' exclamo; 'scelerate revertere Theseu!</l>
<l rend="indent">Flecte ratem! numerum non habet illa suum!' </l>
<l>Haec ego; quod voci deerat, plangore replebam;</l>
<l rend="indent">Verbera cum verbis mixta fuere meis.</l>
<l>Si non audires, ut saltem cernere posses,</l>
<l n="40" rend="indent">Iactatae late signa dedere manus;</l>
<l>Candidaque inposui longae velamina virgae &mdash; </l>
<l rend="indent">Scilicet oblitos admonitura mei!</l>
<l>Iamque oculis ereptus eras. tum denique flevi;</l>
<l rend="indent">Torpuerant molles ante dolore genae.</l>
<l n="45">Quid potius facerent, quam me mea lumina flerent,</l>
<l rend="indent">Postquam desieram vela videre tua?</l>
<l>Aut ego diffusis erravi sola capillis,</l>
<l rend="indent">Qualis ab Ogygio concita Baccha deo,</l>
<l>Aut mare prospiciens in saxo frigida sedi,</l>
<l n="50" rend="indent">Quamque lapis sedes, tam lapis ipsa fui.</l>
<l>Saepe torum repeto, qui nos acceperat ambos,</l>
<l rend="indent">Sed non acceptos exhibiturus erat,</l>
<l>Et tua, quae possum pro te, vestigia tango</l>
<l rend="indent">Strataque quae membris intepuere tuis.
<milestone ed="p" n="55" unit="carte"/></l>
<l n="55">Incumbo, lacrimisque toro manante profusis,</l>
<l rend="indent">'Pressimus,' exclamo, 'te duo &mdash; redde duos!</l>
<l>Venimus huc ambo; cur non discedimus ambo?</l>
<l rend="indent">Perfide, pars nostri, lectule, maior ubi est?'</l>
<l>Quid faciam? quo sola ferar? vacat insula cultu.</l>
<l n="60" rend="indent">Non hominum video, non ego facta boum.</l>
<l>Omne latus terrae cingit mare; navita nusquam,</l>
<l rend="indent">Nulla per ambiguas puppis itura vias.</l>
<l>Finge dari comitesque mihi ventosque ratemque &mdash; </l>
<l rend="indent">Quid sequar? accessus terra paterna negat. </l>
<l n="65">Ut rate felici pacata per aequora labar,</l>
<l rend="indent">Temperet ut ventos Aeolus &mdash; exul ero!</l>
<l>Non ego te, Crete centum digesta per urbes,</l>
<l rend="indent">Adspiciam, puero cognita terra Iovi,</l>
<l>Ut pater et tellus iusto regnata parenti</l>
<l n="70" rend="indent">Prodita sunt facto, nomina cara, meo.</l>
<l>Cum tibi, ne victor tecto morerere recurvo,</l>
<l rend="indent">Quae regerent passus, pro duce fila dedi,</l>
<l>Tum mihi dicebas: 'per ego ipsa pericula iuro,</l>
<l rend="indent">Te fore, dum nostrum vivet uterque, meam.'</l>
<l n="75">Vivimus, et non sum, Theseu, tua &mdash; si modo vivit</l>
<l rend="indent">Femina periuri fraude sepulta viri.</l>
<l>Me quoque, qua fratrem mactasses, inprobe, clava;</l>
<l rend="indent">Esset, quam dederas, morte soluta fides.</l>
<l>Nunc ego non tantum, quae sum passura, recordor,</l>
<l n="80" rend="indent">Et quaecumque potest ulla relicta pati:</l>
<l>Occurrunt animo pereundi mille figurae,</l>
<l rend="indent">Morsque minus poenae quam mora mortis habet.</l>
<l>Iam iam venturos aut hac aut suspicor illac,</l>
<l rend="indent">Qui lanient avido viscera dente, lupos.</l>
<l n="85">Quis scit an et fulvos tellus alat ista leones?</l>
<l rend="indent">Forsitan et saevas tigridas insula habet.</l>
<l>Et freta dicuntur magnas expellere phocas!</l>
<l rend="indent">Quis vetat et gladios per latus ire meum?</l>
<l>Tantum ne religer dura captiva catena,</l>
<l n="90" rend="indent">Neve traham serva grandia pensa manu, </l>
<l>Cui pater est Minos, cui mater filia Phoebi,</l>
<l rend="indent">Quodque magis memini, quae tibi pacta fui!</l>
<l>Si mare, si terras porrectaque litora vidi,</l>
<l rend="indent">Multa mihi terrae, multa minantur aquae.</l>
<l n="95">Caelum restabat &mdash; timeo simulacra deorum!</l>
<l rend="indent">Destitutor rabidis praeda cibusque feris;</l>
<l>Sive colunt habitantque viri, diffidimus illis &mdash; </l>
<l rend="indent">Externos didici laesa timere viros.</l>
<l>Viveret Androgeos utinam! nec facta luisses</l>
<l n="100" rend="indent">Inpia funeribus, Cecropi terra, tuis;</l>
<l>Nec tua mactasset nodoso stipite, Theseu,</l>
<l rend="indent">Ardua parte virum dextera, parte bovem;</l>
<l>Nec tibi, quae reditus monstrarent, fila dedissem,</l>
<l rend="indent">Fila per adductas saepe recepta manus.
<milestone ed="p" n="105" unit="carte"/></l>
<l n="105">Non equidem miror, si stat victoria tecum,</l>
<l rend="indent">Strataque Cretaeam belua planxit humum.</l>
<l>Non poterant figi praecordia ferrea cornu;</l>
<l rend="indent">Ut te non tegeres, pectore tutus eras.</l>
<l>Illic tu silices, illic adamanta tulisti,</l>
<l n="110" rend="indent">Illic, qui silices, Thesea, vincat, habes.</l>
<l>Crudeles somni, quid me tenuistis inertem?</l>
<l rend="indent">Aut semel aeterna nocte premenda fui.</l>
<l>Vos quoque crudeles, venti, nimiumque parati</l>
<l rend="indent">Flaminaque in lacrimas officiosa meas.</l>
<l n="115">Dextera crudelis, quae me fratremque necavit,</l>
<l rend="indent">Et data poscenti, nomen inane, fides! </l>
<l>In me iurarunt somnus ventusque fidesque;</l>
<l rend="indent">Prodita sum causis una puella tribus!</l>
<l>Ergo ego nec lacrimas matris moritura videbo,</l>
<l n="120" rend="indent">Nec, mea qui digitis lumina condat, erit?</l>
<l>Spiritus infelix peregrinas ibit in auras,</l>
<l rend="indent">Nec positos artus unguet amica manus?</l>
<l>Ossa superstabunt volucres inhumata marinae?</l>
<l rend="indent">Haec sunt officiis digna sepulcra meis?</l>
<l n="125">Ibis Cecropios portus patriaque receptus,</l>
<l rend="indent">Cum steteris turbae celsus in ore tuae</l>
<l>Et bene narraris letum taurique virique</l>
<l rend="indent">Sectaque per dubias saxea tecta vias,</l>
<l>Me quoque narrato sola tellure relictam!</l>
<l n="130" rend="indent">Non ego sum titulis subripienda tuis.</l>
<l>Nec pater est Aegeus, nec tu Pittheidos Aethrae</l>
<l rend="indent">Filius; auctores saxa fretumque tui!</l>
<l>Di facerent, ut me summa de puppe videres;</l>
<l rend="indent">Movisset vultus maesta figura tuos!</l>
<l n="135">Nunc quoque non oculis, sed, qua potes, adspice mente</l>
<l rend="indent">Haerentem scopulo, quem vaga pulsat aqua.</l>
<l>Adspice demissos lugentis more capillos</l>
<l rend="indent">Et tunicas lacrimis sicut ab imbre gravis.</l>
<l>Corpus, ut inpulsae segetes aquilonibus, horret,</l>
<l n="140" rend="indent">Litteraque articulo pressa tremente labat.</l>
<l>Non te per meritum, quoniam male cessit, adoro;</l>
<l rend="indent">Debita sit facto gratia nulla meo.</l>
<l>Sed ne poena quidem! si non ego causa salutis,</l>
<l rend="indent">Non tamen est, cur sis tu mihi causa necis. </l>
<l n="145">Has tibi plangendo lugubria pectora lassas</l>
<l rend="indent">Infelix tendo trans freta lata manus;</l>
<l>Hos tibi &mdash; qui superant &mdash; ostendo maesta capillos!</l>
<l rend="indent">Per lacrimas oro, quas tua facta movent &mdash; </l>
<l>Flecte ratem, Theseu, versoque relabere velo!</l>
<l n="150" rend="indent">Si prius occidero, tu tamen ossa feres!</l></div1>
<div1 type="poem" n="11">
<head>Canace Macareo</head>
<l>&lsqb; Aeolis Aeolidae, quam non habet ipsa, salutem</l>
<l rend="indent">Mittit et armata verba notata manu; &rsqb;</l>
<l>Siqua tamen caecis errabunt scripta lituris,</l>
<l rend="indent">Oblitus a dominae caede libellus erit.</l>
<l>Dextra tenet calamum, strictum tenet altera ferrum,</l>
<l rend="indent">Et iacet in gremio charta soluta meo.</l>
<l n="5">Haec est Aeolidos fratri scribentis imago;</l>
<l rend="indent">Sic videor duro posse placere patri.</l>
<l>Ipse necis cuperem nostrae spectator adesset,</l>
<l rend="indent">Auctorisque oculis exigeretur opus!</l>
<l>Ut ferus est multoque suis truculentior Euris,</l>
<l n="10" rend="indent">Spectasset siccis vulnera nostra genis.</l>
<l>Scilicet est aliquid, cum saevis vivere ventis;</l>
<l rend="indent">Ingenio populi convenit ille sui.</l>
<l>Ille Noto Zephyroque et Sithonio Aquiloni</l>
<l rend="indent">Imperat et pinnis, Eure proterve, tuis.</l>
<l n="15">Imperat heu! ventis, tumidae non imperat irae,</l>
<l rend="indent">Possidet et vitiis regna minora suis. </l>
<l>Quid iuvat admotam per avorum nomina caelo</l>
<l rend="indent">Inter cognatos posse referre Iovem?</l>
<l>Num minus infestum, funebria munera, ferrum</l>
<l n="20" rend="indent">Feminea teneo, non mea tela, manu?</l>
<l>O utinam, Macareu, quae nos commisit in unum,</l>
<l rend="indent">Venisset leto serior hora meo!</l>
<l>Cur umquam plus me, frater, quam frater amasti,</l>
<l rend="indent">Et tibi, non debet quod soror esse, fui?</l>
<l n="25">Ipsa quoque incalui, qualemque audire solebam,</l>
<l rend="indent">Nescio quem sensi corde tepente deum.</l>
<l>Fugerat ore color; macies adduxerat artus;</l>
<l rend="indent">Sumebant minimos ora coacta cibos;</l>
<l>Nec somni faciles et nox erat annua nobis,</l>
<l n="30" rend="indent">Et gemitum nullo laesa dolore dabam.</l>
<l>Nec, cur haec facerem, poteram mihi reddere causam</l>
<l rend="indent">Nec noram, quid amans esset; at illud eram.</l>
<l>Prima malum nutrix animo praesensit anili;</l>
<l rend="indent">Prima mihi nutrix 'Aeoli,' dixit, 'amas!'</l>
<l n="35">Erubui, gremioque pudor deiecit ocellos;</l>
<l rend="indent">Haec satis in tacita signa fatentis erant.</l>
<l>Iamque tumescebant vitiati pondera ventris,</l>
<l rend="indent">Aegraque furtivum membra gravabat onus.</l>
<l>Quas mihi non herbas, quae non medicamina nutrix</l>
<l n="40" rend="indent">Attulit audaci supposuitque manu,</l>
<l>Ut penitus nostris &mdash; hoc te celavimus unum &mdash; </l>
<l rend="indent">Visceribus crescens excuteretur onus?</l>
<l>A, nimium vivax admotis restitit infans</l>
<l rend="indent">Artibus et tecto tutus ab hoste fuit! </l>
<l n="45">Iam noviens erat orta soror pulcherrima Phoebi,</l>
<l rend="indent">Et nova luciferos Luna movebat equos.</l>
<l>Nescia, quae faceret subitos mihi causa dolores,</l>
<l rend="indent">Et rudis ad partus et nova miles eram.</l>
<l>Nec tenui vocem. 'quid,' ait, 'tua crimina prodis?'</l>
<l n="50" rend="indent">Oraque clamantis conscia pressit anus.</l>
<l>Quid faciam infelix? gemitus dolor edere cogit,</l>
<l rend="indent">Sed timor et nutrix et pudor ipse vetant.</l>
<l>Contineo gemitus elapsaque verba reprendo</l>
<l rend="indent">Et cogor lacrimas conbibere ipsa meas.</l>
<l n="55">Mors erat ante oculos, et opem Lucina negabat &mdash; </l>
<l rend="indent">Et grave, si morerer, mors quoque crimen erat &mdash; </l>
<l>Cum super incumbens scissa tunicaque comaque</l>
<l rend="indent">Pressa refovisti pectora nostra tuis,</l>
<l>Et mihi 'vive, soror, soror o carissima,' dixti;</l>
<l n="60" rend="indent">'Vive nec unius corpore perde duos!</l>
<l>Spes bona det vires; fratri nam nupta futura es.</l>
<l rend="indent">Illius, de quo mater, et uxor eris.'</l>
<l>Mortua, crede mihi, tamen ad tua verba revixi:</l>
<l rend="indent">Et positum est uteri crimen onusque mei.
<milestone ed="p" n="65" unit="carte"/></l>
<l n="65">Quid tibi grataris? media sedet Aeolus aula;</l>
<l rend="indent">Crimina sunt oculis subripienda patris.</l>
<l>Frugibus infantem ramisque albentis olivae</l>
<l rend="indent">Et levibus vittis sedula celat anus,</l>
<l>Fictaque sacra facit dicitque precantia verba;</l>
<l n="70" rend="indent">Dat populus sacris, dat pater ipse viam.</l>
<l>Iam prope limen erat &mdash; patrias vagitus ad auris</l>
<l rend="indent">Venit, et indicio proditur ille suo! </l>
<l>Eripit infantem mentitaque sacra revelat</l>
<l rend="indent">Aeolus; insana regia voce sonat.</l>
<l n="75">Ut mare fit tremulum, tenui cum stringitur aura,</l>
<l rend="indent">Ut quatitur tepido fraxina virga Noto,</l>
<l>Sic mea vibrari pallentia membra videres;</l>
<l rend="indent">Quassus ab inposito corpore lectus erat.</l>
<l>Inruit et nostrum vulgat clamore pudorem,</l>
<l n="80" rend="indent">Et vix a misero continet ore manus.</l>
<l>Ipsa nihil praeter lacrimas pudibunda profudi;</l>
<l rend="indent">Torpuerat gelido lingua retenta metu.</l>
<l>Iamque dari parvum canibusque avibusque nepotem</l>
<l rend="indent">Iusserat, in solis destituique locis.</l>
<l n="85">Vagitus dedit ille miser &mdash; sensisse putares &mdash; </l>
<l rend="indent">Quaque suum poterat voce rogabat avum.</l>
<l>Quid mihi tunc animi credis, germane, fuisse &mdash; </l>
<l rend="indent">Nam potes ex animo colligere ipse tuo &mdash; </l>
<l>Cum mea me coram silvas inimicus in altas</l>
<l n="90" rend="indent">Viscera montanis ferret edenda lupis?</l>
<l>Exierat thalamo; tunc demum pectora plangi</l>
<l rend="indent">Contigit inque meas unguibus ire genas.</l>
<l>Interea patrius vultu maerente satelles</l>
<l rend="indent">Venit et indignos edidit ore sonos:</l>
<l n="95">'Aeolus hunc ensem mittit tibi' &mdash; tradidit ensem &mdash; </l>
<l rend="indent">'Et iubet ex merito scire, quid iste velit.'</l>
<l>Scimus, et utemur violento fortiter ense;</l>
<l rend="indent">Pectoribus condam dona paterna meis.</l>
<l>His mea muneribus, genitor, conubia donas?</l>
<l n="100" rend="indent">Hac tua dote, pater, filia dives erit? </l>
<l>Tolle procul, decepte, faces, Hymenaee, maritas</l>
<l rend="indent">Et fuge turbato tecta nefanda pede!</l>
<l>Ferte faces in me quas fertis, Erinyes atrae,</l>
<l rend="indent">Et meus ex isto luceat igne rogus!</l>
<l n="105">Nubite felices Parca meliore sorores,</l>
<l rend="indent">Amissae memores sed tamen este mei!</l>
<l>Quid puer admisit tam paucis editus horis?</l>
<l rend="indent">Quo laesit facto vix bene natus avum?</l>
<l>Si potuit meruisse necem, meruisse putetur &mdash; </l>
<l n="110" rend="indent">A, miser admisso plectitur ille meo!</l>
<l>Nate, dolor matris, rabidarum praeda ferarum,</l>
<l rend="indent">Ei mihi! natali dilacerate tuo;</l>
<l>Nate, parum fausti miserabile pignus amoris &mdash; </l>
<l rend="indent">Haec tibi prima dies, haec tibi summa fuit.</l>
<l n="115">Non mihi te licuit lacrimis perfundere iustis,</l>
<l rend="indent">In tua non tonsas ferre sepulcra comas;</l>
<l>Non super incubui, non oscula frigida carpsi.</l>
<l rend="indent">Diripiunt avidae viscera nostra ferae.</l>
<l>Ipsa quoque infantis cum vulnere prosequar umbras</l>
<l n="120" rend="indent">Nec mater fuero dicta nec orba diu.</l>
<l>Tu tamen, o frustra miserae sperate sorori,</l>
<l rend="indent">Sparsa, precor, nati collige membra tui,</l>
<l>Et refer ad matrem socioque inpone sepulcro,</l>
<l rend="indent">Urnaque nos habeat quamlibet arta duos!</l>
<l n="125">Vive memor nostri, lacrimasque in vulnera funde,</l>
<l rend="indent">Neve reformida corpus amantis amans.</l>
<l>Tu, rogo, dilectae nimium mandata sororis</l>
<l rend="indent">Perfice; mandatis obsequar ipsa patris! </l></div1>
<div1 type="poem" n="12">
<head>Medea Iasoni</head>
<l>&lsqb; Exul, inops, contempta novo Medea marito</l>
<l rend="indent">Dicit:  an a regnis tempora nulla vacant? &rsqb;</l>
<l>At tibi Colchorum, memini, regina vacavi,</l>
<l rend="indent">Ars mea cum peteres ut tibi ferret opem.</l>
<l>Tunc quae dispensant mortalia fila sorores</l>
<l rend="indent">Debuerant fusos evoluisse meos.</l>
<l n="5">Tum potui Medea mori bene! quidquid ab illo</l>
<l rend="indent">Produxi vitam tempore, poena fuit.</l>
<l>Ei mihi! cur umquam iuvenalibus acta lacertis</l>
<l rend="indent">Phrixeam petiit Pelias arbor ovem?</l>
<l>Cur umquam Colchi Magnetida vidimus Argo,</l>
<l n="10" rend="indent">Turbaque Phasiacam Graia bibistis aquam?</l>
<l>Cur mihi plus aequo flavi placuere capilli</l>
<l rend="indent">Et decor et linguae gratia ficta tuae?</l>
<l>Aut, semel in nostras quoniam nova puppis harenas</l>
<l rend="indent">Venerat audacis attuleratque viros,</l>
<l n="15">Isset anhelatos non praemedicatus in ignes</l>
<l rend="indent">Inmemor Aesonides oraque adusta boum;</l>
<l>Semina iecisset totidem quot semina et hostes,</l>
<l rend="indent">Ut caderet cultu cultor ab ipse suo!</l>
<l>Quantum perfidiae tecum, scelerate, perisset,</l>
<l n="20" rend="indent">Dempta forent capiti quam mala multa meo! </l>
<l>Est aliqua ingrato meritum exprobrare voluptas.</l>
<l rend="indent">Hac fruar; haec de te gaudia sola feram.</l>
<l>Iussus inexpertam Colchos advertere puppim</l>
<l rend="indent">Intrasti patriae regna beata meae.</l>
<l n="25">Hoc illic Medea fui, nova nupta quod hic est;</l>
<l rend="indent">Quam pater est illi, tam mihi dives erat.</l>
<l>Hic Ephyren bimarem, Scythia tenus ille nivosa</l>
<l rend="indent">Omne tenet, Ponti qua plaga laeva iacet.</l>
<l>Accipis hospitio iuvenes, Aeeta, Pelasgos,</l>
<l n="30" rend="indent">Et premitis pictos, corpora Graia, toros.</l>
<l>Tunc ego te vidi, tunc coepi scire, quid esses;</l>
<l rend="indent">Illa fuit mentis prima ruina meae.</l>
<l>Et vidi et perii; nec notis ignibus arsi,</l>
<l rend="indent">Ardet ut ad magnos pinea taeda deos.</l>
<l n="35">Et formosus eras, et me mea fata trahebant;</l>
<l rend="indent">Abstulerant oculi lumina nostra tui.</l>
<l>Perfide, sensisti &mdash; quis enim bene celat amorem?</l>
<l rend="indent">Eminet indicio prodita flamma suo.</l>
<l>Dicitur interea tibi lex ut dura ferorum</l>
<l n="40" rend="indent">Insolito premeres vomere colla boum.</l>
<l>Martis erant tauri plus quam per cornua saevi,</l>
<l rend="indent">Quorum terribilis spiritus ignis erat;</l>
<l>Aere pedes solidi praetentaque naribus aera,</l>
<l rend="indent">Nigra per adflatus haec quoque facta suos.</l>
<l n="45">Semina praeterea populos genitura iuberis</l>
<l rend="indent">Spargere devota lata per arva manu,</l>
<l>Qui peterent natis secum tua corpora telis;</l>
<l rend="indent">Illa est agricolae messis iniqua suo. </l>
<l>Lumina custodis succumbere nescia somno,</l>
<l n="50" rend="indent">Ultimus est aliqua decipere arte labor.</l>
<l>Dixerat Aeetes; maesti consurgitis omnes,</l>
<l rend="indent">Mensaque purpureos deserit alta toros.
<milestone ed="p" n="53" unit="carte"/></l>
<l>Quam tibi tunc longe regnum dotale Creusae</l>
<l rend="indent">Et socer et magni nata Creontis erat!</l>
<l n="55">Tristis abis; oculis abeuntem prosequor udis,</l>
<l rend="indent">Et dixit tenui murmure lingua: 'vale!'</l>
<l>Ut positum tetigi thalamo male saucia lectum,</l>
<l rend="indent">Acta est per lacrimas nox mihi, quanta fuit;</l>
<l>Ante oculos taurique meos segetesque nefandae,</l>
<l n="60" rend="indent">Ante meos oculos pervigil anguis erat.</l>
<l>Hinc amor, hinc timor est; ipsum timor auget amorem.</l>
<l rend="indent">Mane erat, et thalamo cara recepta soror</l>
<l>Disiectamque comas adversaque in ora iacentem</l>
<l rend="indent">Invenit, et lacrimis omnia plena meis.</l>
<l n="65">Orat opem Minyis. alter petit, impetrat alter:</l>
<l rend="indent">Aesonio iuveni quod rogat illa, damus.</l>
<l>Est nemus et piceis et frondibus ilicis atrum;</l>
<l rend="indent">Vix illuc radiis solis adire licet.</l>
<l>Sunt in eo &mdash; fuerant certe &mdash; delubra Dianae;</l>
<l n="70" rend="indent">Aurea barbarica stat dea facta manu.</l>
<l>Noscis? an exciderunt mecum loca? venimus illuc.</l>
<l rend="indent">Orsus es infido sic prior ore loqui:</l>
<l>'Ius tibi et arbitrium nostrae fortuna salutis</l>
<l rend="indent">Tradidit, inque tua est vitaque morsque manu. </l>
<l n="75">Perdere posse sat est, siquem iuvet ipsa potestas;</l>
<l rend="indent">Sed tibi servatus gloria maior ero.</l>
<l>Per mala nostra precor, quorum potes esse levamen,</l>
<l rend="indent">Per genus, et numen cuncta videntis avi,</l>
<l>Per triplicis vultus arcanaque sacra Dianae,</l>
<l n="80" rend="indent">Et si forte aliquos gens habet ista deos &mdash; </l>
<l>O virgo, miserere mei, miserere meorum;</l>
<l rend="indent">Effice me meritis tempus in omne tuum!</l>
<l>Quodsi forte virum non dedignare Pelasgum &mdash; </l>
<l rend="indent">Sed mihi tam faciles unde meosque deos? &mdash; </l>
<l n="85">Spiritus ante meus tenues vanescet in auras</l>
<l rend="indent">Quam thalamo nisi tu nupta sit ulla meo!</l>
<l>Conscia sit Iuno sacris praefecta maritis,</l>
<l rend="indent">Et dea marmorea cuius in aede sumus!'</l>
<l>Haec animum &mdash; et quota pars haec sunt! &mdash; movere puellae</l>
<l n="90" rend="indent">Simplicis, et dextrae dextera iuncta meae.</l>
<l>Vidi etiam lacrimas &mdash; sua pars et fraudis in illis.</l>
<l rend="indent">Sic cito sum verbis capta puella tuis.</l>
<l>Iungis aenipedes inadusto corpore tauros</l>
<l rend="indent">Et solidam iusso vomere findis humum.</l>
<l n="95">Arva venenatis pro semine dentibus inples,</l>
<l rend="indent">Nascitur et gladios scutaque miles habens.</l>
<l>Ipsa ego, quae dederam medicamina, pallida sedi,</l>
<l rend="indent">Cum vidi subitos arma tenere viros,</l>
<l>Donec terrigenae, facinus mirabile, fratres</l>
<l n="100" rend="indent">Inter se strictas conseruere manus. </l>
<l>Insopor ecce vigil squamis crepitantibus horrens</l>
<l rend="indent">Sibilat et torto pectore verrit humum!</l>
<l>&lsqb; Dotis opes ubi erant? ubi erat tibi regia coniunx,</l>
<l rend="indent">Quique maris gemini distinet Isthmos aquas? &rsqb;</l>
<l n="105">Illa ego, quae tibi sum nunc denique barbara facta,</l>
<l rend="indent">Nunc tibi sum pauper, nunc tibi visa nocens,</l>
<l>Flammea subduxi medicato lumina somno,</l>
<l rend="indent">Et tibi, quae raperes, vellera tuta dedi.
<milestone ed="p" n="109" unit="carte"/></l>
<l>Proditus est genitor, regnum patriamque reliqui;</l>
<l n="110" rend="indent">Munus, in exilio quod licet esse, tuli!</l>
<l>Virginitas facta est peregrini praeda latronis;</l>
<l rend="indent">Optima cum cara matre relicta soror.</l>
<l>At non te fugiens sine me, germane, reliqui!</l>
<l rend="indent">Deficit hoc uno littera nostra loco.</l>
<l n="115">Quod facere ausa mea est, non audet scribere dextra.</l>
<l rend="indent">Sic ego, sed tecum, dilaceranda fui.</l>
<l>Nec tamen extimui &mdash; quid enim post illa timerem? &mdash; </l>
<l rend="indent">Credere me pelago, femina iamque nocens.</l>
<l>Numen ubi est? ubi di? meritas subeamus in alto,</l>
<l n="120" rend="indent">Tu fraudis poenas, credulitatis ego!</l>
<l>Compressos utinam Symplegades elisissent,</l>
<l rend="indent">Nostraque adhaererent ossibus ossa tuis;</l>
<l>Aut nos Scylla rapax canibus mersisset edendos &mdash; </l>
<l rend="indent">Debuit ingratis Scylla nocere viris;</l>
<l n="125">Quaeque vomit totidem fluctus totidemque resorbet,</l>
<l rend="indent">Nos quoque Trinacriae supposuisset aquae! </l>
<l>Sospes ad Haemonias victorque reverteris urbes;</l>
<l rend="indent">Ponitur ad patrios aurea lana deos.</l>
<l>Quid referam Peliae natas pietate nocentes</l>
<l n="130" rend="indent">Caesaque virginea membra paterna manu?</l>
<l>Ut culpent alii, tibi me laudare necesse est,</l>
<l rend="indent">Pro quo sum totiens esse coacta nocens.</l>
<l>Ausus es &mdash; o, iusto desunt sua verba dolori! &mdash; </l>
<l rend="indent">Ausus es 'Aesonia,' dicere, 'cede domo!'</l>
<l n="135">Iussa domo cessi natis comitata duobus</l>
<l rend="indent">Et, qui me sequitur semper, amore tui.</l>
<l>Ut subito nostras Hymen cantatus ad aures</l>
<l rend="indent">Venit, et accenso lampades igne micant,</l>
<l>Tibiaque effundit socialia carmina vobis,</l>
<l n="140" rend="indent">At mihi funerea flebiliora tuba,</l>
<l>Pertimui, nec adhuc tantum scelus esse putabam;</l>
<l rend="indent">Sed tamen in toto pectore frigus erat.</l>
<l>Turba ruunt et 'Hymen,' clamant, 'Hymenaee!' frequenter &mdash; </l>
<l rend="indent">Quo propior vox haec, hoc mihi peius erat.</l>
<l n="145">Diversi flebant servi lacrimasque tegebant &mdash; </l>
<l rend="indent">Quis vellet tanti nuntius esse mali?</l>
<l>Me quoque, quidquid erat, potius nescire iuvabat;</l>
<l rend="indent">Sed tamquam scirem, mens mea tristis erat,</l>
<l>Cum minor e pueris (casu studione videndi</l>
<l n="150" rend="indent">Constitit ad geminae limina prima foris)</l>
<l>'Huc modo, mater, adi! pompam pater,' inquit, 'Iason</l>
<l rend="indent">Ducit et adiunctos aureus urget equos!' </l>
<l>Protinus abscissa planxi mea pectora veste,</l>
<l rend="indent">Tuta nec a digitis ora fuere meis.</l>
<l n="155">Ire animus mediae suadebat in agmina turbae</l>
<l rend="indent">Sertaque conpositis demere rapta comis;</l>
<l>Vix me continui, quin dilaniata capillos</l>
<l rend="indent">Clamarem 'meus est!' iniceremque manus.</l>
<l>Laese pater, gaude! Colchi gaudete relicti!</l>
<l n="160" rend="indent">Inferias umbrae fratris habete mei;</l>
<l>Deseror amissis regno patriaque domoque</l>
<l rend="indent">Coniuge, qui nobis omnia solus erat!
<milestone ed="p" n="163" unit="carte"/></l>
<l>Serpentis igitur potui taurosque furentes;</l>
<l rend="indent">Unum non potui perdomuisse virum,</l>
<l n="165">Quaeque feros pepuli doctis medicatibus ignes,</l>
<l rend="indent">Non valeo flammas effugere ipsa meas.</l>
<l>Ipsi me cantus herbaeque artesque relinquunt;</l>
<l rend="indent">Nil dea, nil Hecates sacra potentis agunt.</l>
<l>Non mihi grata dies; noctes vigilantur amarae,</l>
<l n="170" rend="indent">Et tener a misero pectore somnus abest.</l>
<l>Quae me non possum, potui sopire draconem;</l>
<l rend="indent">Utilior cuivis quam mihi cura mea est.</l>
<l>Quos ego servavi, paelex amplectitur artus,</l>
<l rend="indent">Et nostri fructus illa laboris habet.</l>
<l n="175">Forsitan et, stultae dum te iactare maritae</l>
<l rend="indent">Quaeris et iniustis auribus apta loqui,</l>
<l>In faciem moresque meos nova crimina fingas.</l>
<l rend="indent">Rideat et vitiis laeta sit illa meis!</l>
<l>Rideat et Tyrio iaceat sublimis in ostro &mdash; </l>
<l n="180" rend="indent">Flebit et ardores vincet adusta meos!</l>
<l>Dum ferrum flammaeque aderunt sucusque veneni,</l>
<l rend="indent">Hostis Medeae nullus inultus erit! </l>
<l>Quodsi forte preces praecordia ferrea tangunt,</l>
<l rend="indent">Nunc animis audi verba minora meis!</l>
<l n="185">Tam tibi sum supplex, quam tu mihi saepe fuisti,</l>
<l rend="indent">Nec moror ante tuos procubuisse pedes.</l>
<l>Si tibi sum vilis, communis respice natos;</l>
<l rend="indent">Saeviet in partus dira noverca meos.</l>
<l>Et nimium similes tibi sunt, et imagine tangor,</l>
<l n="190" rend="indent">Et quotiens video, lumina nostra madent.</l>
<l>Per superos oro, per avitae lumina flammae,</l>
<l rend="indent">Per meritum et natos, pignora nostra, duos &mdash; </l>
<l>Redde torum, pro quo tot res insana reliqui;</l>
<l rend="indent">Adde fidem dictis auxiliumque refer!</l>
<l n="195">Non ego te inploro contra taurosque virosque,</l>
<l rend="indent">Utque tua serpens victa quiescat ope;</l>
<l>Te peto, quem merui, quem nobis ipse dedisti,</l>
<l rend="indent">Cum quo sum pariter facta parente parens.</l>
<l>Dos ubi sit, quaeris? campo numeravimus illo,</l>
<l n="200" rend="indent">Qui tibi laturo vellus arandus erat.</l>
<l>Aureus ille aries villo spectabilis alto</l>
<l rend="indent">Dos mea, quam, dicam si tibi 'redde!,' neges.</l>
<l>Dos mea tu sospes; dos est mea Graia iuventus!</l>
<l rend="indent">I nunc, Sisyphias, inprobe, confer opes!</l>
<l n="205">Quod vivis, quod habes nuptam socerumque potentis,</l>
<l rend="indent">Hoc ipsum, ingratus quod potes esse, meum est.</l>
<l>Quos equidem actutum &mdash; sed quid praedicere poenam</l>
<l rend="indent">Attinet? ingentis parturit ira minas. </l>
<l>Quo feret ira, sequar! facti fortasse pigebit &mdash; </l>
<l n="210" rend="indent">Et piget infido consuluisse viro.</l>
<l>Viderit ista deus, qui nunc mea pectora versat!</l>
<l rend="indent">Nescio quid certe mens mea maius agit!</l></div1>
<div1 type="poem" n="13">
<head>Laodamia Protesilao</head>
<l>Mittit et optat amans, quo mittitur, ire salutem</l>
<l rend="indent">Haemonis Haemonio Laodamia viro.</l>
<l>Aulide te fama est vento retinente morari.</l>
<l rend="indent">At me cum fugeres, hic ubi ventus erat?</l>
<l n="5">Tum freta debuerant vestris obsistere remis;</l>
<l rend="indent">Illud erat saevis utile tempus aquis.</l>
<l>Oscula plura viro mandataque plura dedissem;</l>
<l rend="indent">Et sunt quae volui dicere multa tibi.</l>
<l>Raptus es hinc praeceps, et qui tua vela vocaret,</l>
<l n="10" rend="indent">Quem cuperent nautae, non ego, ventus erat;</l>
<l>Ventus erat nautis aptus, non aptus amanti.</l>
<l rend="indent">Solvor ab amplexu, Protesilae, tuo,</l>
<l>Linguaque mandantis verba inperfecta reliquit;</l>
<l rend="indent">Vix illud potui dicere triste 'vale!'</l>
<l n="15">Incubuit Boreas abreptaque vela tetendit,</l>
<l rend="indent">Iamque meus longe Protesilaus erat.</l>
<l>Dum potui spectare virum, spectare iuvabat,</l>
<l rend="indent">Sumque tuos oculos usque secuta meis; </l>
<l>Ut te non poteram, poteram tua vela videre,</l>
<l n="20" rend="indent">Vela diu vultus detinuere meos.</l>
<l>At postquam nec te nec vela fugacia vidi,</l>
<l rend="indent">Et quod spectarem nil nisi pontus erat,</l>
<l>Lux quoque tecum abiit, tenebrisque exanguis obortis</l>
<l rend="indent">Succiduo dicor procubuisse genu.</l>
<l n="25">Vix socer Iphiclus, vix me grandaevus Acastus,</l>
<l rend="indent">Vix mater gelida maesta refecit aqua;</l>
<l>Officium fecere pium, sed inutile nobis.</l>
<l rend="indent">Indignor miserae non licuisse mori!</l>
<l>Ut rediit animus, pariter rediere dolores.</l>
<l n="30" rend="indent">Pectora legitimus casta momordit amor.</l>
<l>Nec mihi pectendos cura est praebere capillos,</l>
<l rend="indent">Nec libet aurata corpora veste tegi.</l>
<l>Ut quas pampinea tetigisse Bicorniger hasta,</l>
<l rend="indent">Creditur, huc illuc, qua furor egit, eo.</l>
<l n="35">Conveniunt matres Phylaceides et mihi clamant:</l>
<l rend="indent">'Indue regales, Laudamia, sinus!'</l>
<l>Scilicet ipsa geram saturatas murice lanas,</l>
<l rend="indent">Bella sub Iliacis moenibus ille geret?</l>
<l>Ipsa comas pectar, galea caput ille premetur?</l>
<l n="40" rend="indent">Ipsa novas vestes, dura vir arma feret?</l>
<l>Qua possum, squalore tuos imitata labores</l>
<l rend="indent">Dicar, et haec belli tempora tristis agam.</l>
<l>Dyspari Priamide, damno formose tuorum,</l>
<l rend="indent">Tam sis hostis iners, quam malus hospes eras! </l>
<l n="45">Aut te Taenariae faciem culpasse maritae,</l>
<l rend="indent">Aut illi vellem displicuisse tuam!</l>
<l>Tu, qui pro rapta nimium, Menelae, laboras,</l>
<l rend="indent">Ei mihi, quam multis flebilis ultor eris!</l>
<l>Di, precor, a nobis omen removete sinistrum,</l>
<l n="50" rend="indent">Et sua det Reduci vir meus arma Iovi!</l>
<l>Sed timeo, quotiens subiit miserabile bellum;</l>
<l rend="indent">More nivis lacrimae sole madentis eunt.</l>
<l>Ilion et Tenedos Simoisque et Xanthus et Ide</l>
<l rend="indent">Nomina sunt ipso paene timenda sono.</l>
<l n="55">Nec rapere ausurus, nisi se defendere posset,</l>
<l rend="indent">Hospes erat; vires noverat ille suas.
<milestone ed="p" n="57" unit="carte"/></l>
<l>Venerat, ut fama est, multo spectabilis auro</l>
<l rend="indent">Quique suo Phrygias corpore ferret opes,</l>
<l>Classe virisque potens, per quae fera bella geruntur &mdash; </l>
<l n="60" rend="indent">Et sequitur regni pars quotacumque sui?</l>
<l>His ego te victam, consors Ledaea gemellis,</l>
<l rend="indent">Suspicor; haec Danais posse nocere puto.</l>
<l n="65">Hectora, quisquis is est, si sum tibi cura, caveto;</l>
<l rend="indent">Signatum memori pectore nomen habe!</l>
<l>Hunc ubi vitaris, alios vitare memento</l>
<l rend="indent">Et multos illic Hectoras esse puta;</l>
<l>Et facito dicas, quotiens pugnare parabis:</l>
<l n="70" rend="indent">'Parcere me iussit Laodamia sibi.'</l>
<l>Si cadere Argolico fas est sub milite Troiam,</l>
<l rend="indent">Te quoque non ullum vulnus habente cadet.</l>
<l>Pugnet et adversos tendat Menelaus in hostis;</l>
<l rend="indent">Hostibus e mediis nupta petenda viro est. </l>
<l>Causa tua est dispar; tu tantum vivere pugna,</l>
<l rend="indent">Inque pios dominae posse redire sinus.</l>
<l>Parcite, Dardanidae, de tot, precor, hostibus uni,</l>
<l n="80" rend="indent">Ne meus ex illo corpore sanguis eat!</l>
<l>Non est quem deceat nudo concurrere ferro,</l>
<l rend="indent">Saevaque in oppositos pectora ferre viros;</l>
<l>Fortius ille potest multo, quam pugnat, amare.</l>
<l rend="indent">Bella gerant alii; Protesilaus amet!</l>
<l n="85">Nunc fateor &mdash; volui revocare, animusque ferebat;</l>
<l rend="indent">Substitit auspicii lingua timore mali.</l>
<l>Cum foribus velles ad Troiam exire paternis,</l>
<l rend="indent">Pes tuus offenso limine signa dedit.</l>
<l>Ut vidi, ingemui, tacitoque in pectore dixi:</l>
<l n="90" rend="indent">'Signa reversuri sint, precor, ista viri!'</l>
<l>Haec tibi nunc refero, ne sis animosus in armis;</l>
<l rend="indent">Fac, meus in ventos hic timor omnis eat!</l>
<l>Sors quoque nescio quem fato designat iniquo,</l>
<l rend="indent">Qui primus Danaum Troada tangat humum.</l>
<l n="95">Infelix, quae prima virum lugebit ademptum!</l>
<l rend="indent">Di faciant, ne tu strenuus esse velis!</l>
<l>Inter mille rates tua sit millensima puppis,</l>
<l rend="indent">Iamque fatigatas ultima verset aquas!</l>
<l>Hoc quoque praemoneo: de nave novissimus exi;</l>
<l n="100" rend="indent">Non est, quo properas, terra paterna tibi.</l>
<l>Cum venies, remoque move veloque carinam</l>
<l rend="indent">Inque tuo celerem litore siste gradum!</l>
<l>Sive latet Phoebus seu terris altior exstat,</l>
<l rend="indent">Tu mihi luce celer, tu mihi nocte veni, </l>
<l n="105">Nocte tamen quam luce magis &mdash; nox grata puellis</l>
<l rend="indent">Quarum suppositus colla lacertus habet.</l>
<l>Aucupor in lecto mendaces caelibe somnos;</l>
<l rend="indent">Dum careo veris gaudia falsa iuvant.</l>
<l>Sed tua cur nobis pallens occurrit imago?</l>
<l n="110" rend="indent">Cur venit a labris multa querela tuis?</l>
<l>Excutior somno simulacraque noctis adoro;</l>
<l rend="indent">Nulla caret fumo Thessalis ara meo;</l>
<l>Tura damus lacrimamque super, qua sparsa relucet,</l>
<l rend="indent">Ut solet adfuso surgere flamma mero.
<milestone ed="p" n="115" unit="carte"/></l>
<l n="115">Quando ego, te reducem cupidis amplexa lacertis,</l>
<l rend="indent">Languida laetitia solvar ab ipsa mea?</l>
<l>Quando erit, ut lecto mecum bene iunctus in uno</l>
<l rend="indent">Militiae referas splendida facta tuae?</l>
<l>Quae mihi dum referes, quamvis audire iuvabit,</l>
<l n="120" rend="indent">Multa tamen capies oscula, multa dabis.</l>
<l>Semper in his apte narrantia verba resistunt;</l>
<l rend="indent">Promptior est dulci lingua referre mora.</l>
<l>Sed cum Troia subit, subeunt ventique fretumque;</l>
<l rend="indent">Spes bona sollicito victa timore cadit.</l>
<l n="125">Hoc quoque, quod venti prohibent exire carinas,</l>
<l rend="indent">Me movet &mdash; invitis ire paratis aquis.</l>
<l>Quis velit in patriam vento prohibente reverti?</l>
<l rend="indent">A patria pelago vela vetante datis!</l>
<l>Ipse suam non praebet iter Neptunus ad urbem.</l>
<l n="130" rend="indent">Quo ruitis? vestras quisque redite domos!</l>
<l>Quo ruitis, Danai? ventos audite vetantis!</l>
<l rend="indent">Non subiti casus, numinis ista mora est. </l>
<l>Quid petitur tanto nisi turpis adultera bello?</l>
<l rend="indent">Dum licet, Inachiae vertite vela rates!</l>
<l n="135">Sed quid ago? revoco? revocaminis omen abesto,</l>
<l rend="indent">Blandaque conpositas aura secundet aquas!</l>
<l>Troasin invideo, quae si lacrimosa suorum</l>
<l rend="indent">Funera conspicient, nec procul hostis erit,</l>
<l>Ipsa suis manibus forti nova nupta marito</l>
<l n="140" rend="indent">Inponet galeam Dardanaque arma dabit.</l>
<l>Arma dabit, dumque arma dabit, simul oscula sumet &mdash; </l>
<l rend="indent">Hoc genus officii dulce duobus erit &mdash; </l>
<l>Producetque virum, dabit et mandata reverti</l>
<l rend="indent">Et dicet: 'referas ista fac arma Iovi!'</l>
<l n="145">Ille ferens dominae mandata recentia secum</l>
<l rend="indent">Pugnabit caute respicietque domum.</l>
<l>Exuet haec reduci clipeum galeamque resolvet,</l>
<l rend="indent">Excipietque suo corpora lassa sinu.</l>
<l>Nos sumus incertae; nos anxius omnia cogit,</l>
<l n="150" rend="indent">Quae possunt fieri, facta putare timor.</l>
<l>Dum tamen arma geres diverso miles in orbe,</l>
<l rend="indent">Quae referat vultus est mihi cera tuos;</l>
<l>Illi blanditias, illi tibi debita verba</l>
<l rend="indent">Dicimus, amplexus accipit illa meos.</l>
<l n="155">Crede mihi, plus est, quam quod videatur, imago;</l>
<l rend="indent">Adde sonum cerae, Protesilaus erit.</l>
<l>Hanc specto teneoque sinu pro coniuge vero,</l>
<l rend="indent">Et, tamquam possit verba referre, queror. </l>
<l>Per reditus corpusque tuum, mea numina, iuro,</l>
<l n="160" rend="indent">Perque pares animi coniugiique faces,</l>
<l>Me tibi venturam comitem, quocumque vocaris,</l>
<l rend="indent">Sive &mdash; quod heu! timeo &mdash; sive superstes eris.</l>
<l n="165">Ultima mandato claudetur epistula parvo:</l>
<l rend="indent">Si tibi cura mei, sit tibi cura tui!</l></div1>
<div1 type="poem" n="14">
<head>Hypermestra Lynceo</head>
<l>Mittit Hypermestra de tot modo fratribus uni &mdash; </l>
<l rend="indent">Cetera nuptarum crimine turba iacet.</l>
<l>Clausa domo teneor gravibusque coercita vinclis;</l>
<l rend="indent">Est mihi supplicii causa fuisse piam.</l>
<l n="5">Quod manus extimuit iugulo demittere ferrum,</l>
<l rend="indent">Sum rea; laudarer, si scelus ausa forem.</l>
<l>Esse ream praestat, quam sic placuisse parenti;</l>
<l rend="indent">Non piget inmunes caedis habere manus.</l>
<l>Me pater igne licet, quem non violavimus, urat,</l>
<l n="10" rend="indent">Quaeque aderant sacris, tendat in ora faces;</l>
<l>Aut illo iugulet, quem non bene tradidit ensem,</l>
<l rend="indent">Ut, qua non cecidit vir nece, nupta cadam &mdash; </l>
<l>Non tamen, ut dicant morientia 'paenitet!' ora,</l>
<l rend="indent">Efficiet. non est, quam piget esse, pia.</l>
<l n="15">Paeniteat sceleris Danaum saevasque sorores;</l>
<l rend="indent">Hic solet eventus facta nefanda sequi. </l>
<l>Cor pavet admonitu temeratae sanguine noctis,</l>
<l rend="indent">Et subitus dextrae praepedit ossa tremor.</l>
<l>Quam tu caede putes fungi potuisse mariti,</l>
<l n="20" rend="indent">Scribere de facta non sibi caede timet!</l>
<l>Sed tamen experiar. modo facta crepuscula terris;</l>
<l rend="indent">Ultima pars lucis primaque noctis erat.</l>
<l>Ducimur Inachides magni sub tecta Pelasgi,</l>
<l rend="indent">Et socer armatas accipit ipse nurus.</l>
<l n="25">Undique conlucent praecinctae lampades auro;</l>
<l rend="indent">Dantur in invitos inpia tura focos;</l>
<l>Vulgus 'Hymen, Hymenaee!' vocant. fugit ille vocantis;</l>
<l rend="indent">Ipsa Iovis coniunx cessit ab urbe sua!</l>
<l>Ecce, mero dubii, comitum clamore frequentes,</l>
<l n="30" rend="indent">Flore novo madidas inpediente comas,</l>
<l>In thalamos laeti &mdash; thalamos, sua busta! &mdash; feruntur</l>
<l rend="indent">Strataque corporibus funere digna premunt.</l>
<l>Iamque cibo vinoque graves somnoque iacebant,</l>
<l rend="indent">Securumque quies alta per Argos erat &mdash; </l>
<l n="35">Circum me gemitus morientum audire videbar;</l>
<l rend="indent">Et tamen audibam, quodque verebar erat.</l>
<l>Sanguis abit, mentemque calor corpusque relinquit,</l>
<l rend="indent">Inque novo iacui frigida facta toro.</l>
<l>Ut leni Zephyro graciles vibrantur aristae,</l>
<l n="40" rend="indent">Frigida populeas ut quatit aura comas,</l>
<l>Aut sic, aut etiam tremui magis. ipse iacebas,</l>
<l rend="indent">Quemque tibi dederant vina, soporis eras. </l>
<l>Excussere metum violenti iussa parentis;</l>
<l rend="indent">Erigor et capio tela tremente manu.</l>
<l n="45">Non ego falsa loquar: ter acutum sustulit ensem,</l>
<l rend="indent">Ter male sublato reccidit ense manus.</l>
<l>Admovi iugulo &mdash; sine me tibi vera fateri! &mdash; </l>
<l rend="indent">Admovi iugulo tela paterna tuo;</l>
<l>Sed timor et pietas crudelibus obstitit ausis,</l>
<l n="50" rend="indent">Castaque mandatum dextra refugit opus.</l>
<l>Purpureos laniata sinus, laniata capillos</l>
<l rend="indent">Exiguo dixi talia verba sono:</l>
<l>'Saevus, Hypermestra, pater est tibi; iussa parentis</l>
<l rend="indent">Effice; germanis sit comes iste suis!</l>
<l n="55">Femina sum et virgo, natura mitis et annis;</l>
<l rend="indent">Non faciunt molles ad fera tela manus.</l>
<l>Quin age, dumque iacet, fortis imitare sorores &mdash; </l>
<l rend="indent">Credibile est caesos omnibus esse viros!</l>
<l>Si manus haec aliquam posset committere caedem,</l>
<l n="60" rend="indent">Morte foret dominae sanguinolenta suae.</l>
<l>Hanc meruere necem patruelia regna tenendo;</l>
<l rend="indent">Cum sene nos inopi turba vagamur inops.</l>
<l>Finge viros meruisse mori &mdash; quid fecimus ipsae?</l>
<l rend="indent">Quo mihi commisso non licet esse piae?</l>
<l n="65">Quid mihi cum ferro? quo bellica tela puellae?</l>
<l rend="indent">Aptior est digitis lana colusque meis.'</l>
<l>Haec ego; dumque queror, lacrimae sua verba sequuntur</l>
<l rend="indent">Deque meis oculis in tua membra cadunt.
<milestone ed="p" n="69" unit="carte"/></l>
<l>Dum petis amplexus sopitaque bracchia iactas,</l>
<l n="70" rend="indent">Paene manus telo saucia facta tua est. </l>
<l>Iamque patrem famulosque patris lucemque timebam</l>
<l rend="indent">Expulerunt somnos haec mea dicta tuos:</l>
<l>'Surge age, Belide, de tot modo fratribus unus!</l>
<l rend="indent">Nox tibi, ni properas, ista perennis erit!'</l>
<l n="75">Territus exsurgis; fugit omnis inertia somni;</l>
<l rend="indent">Adspicis in timida fortia tela manu.</l>
<l>Quaerenti causam 'dum nox sinit, effuge!' dixi.</l>
<l rend="indent">Dum nox atra sinit, tu fugis, ipsa moror.</l>
<l>Mane erat, et Danaus generos ex caede iacentis</l>
<l n="80" rend="indent">Dinumerat. summae criminis unus abes.</l>
<l>Fert male cognatae iacturam mortis in uno</l>
<l rend="indent">Et queritur facti sanguinis esse parum.</l>
<l>Abstrahor a patriis pedibus, raptamque capillis &mdash; </l>
<l rend="indent">Haec meruit pietas praemia! &mdash; carcer habet.</l>
<l n="85">Scilicet ex illo Iunonia permanet ira,</l>
<l rend="indent">Cum bos ex homine est, ex bove facta dea.</l>
<l>At satis est poenae teneram mugisse puellam</l>
<l rend="indent">Nec, modo formosam, posse placere Iovi.</l>
<l>Adstitit in ripa liquidi nova vacca parentis,</l>
<l n="90" rend="indent">Cornuaque in patriis non sua vidit aquis,</l>
<l>Conatoque queri mugitus edidit ore</l>
<l rend="indent">Territaque est forma, territa voce sua.</l>
<l>Quid furis, infelix? quid te miraris in umbra?</l>
<l rend="indent">Quid numeras factos ad nova membra pedes?</l>
<l n="95">Illa Iovis magni paelex metuenda sorori</l>
<l rend="indent">Fronde levas nimiam caespitibusque famem, </l>
<l>Fonte bibis spectasque tuam stupefacta figuram</l>
<l rend="indent">Et, te ne feriant, quae geris, arma, times,</l>
<l>Quaeque modo, ut posses etiam Iove digna videri,</l>
<l n="100" rend="indent">Dives eras, nuda nuda recumbis humo.</l>
<l>Per mare, per terras cognataque flumina curris;</l>
<l rend="indent">Dat mare, dant amnes, dat tibi terra viam.</l>
<l>Quae tibi causa fugae? quid tu freta longa pererras?</l>
<l rend="indent">Non poteris vultus effugere ipsa tuos.</l>
<l n="105">Inachi, quo properas? eadem sequerisque fugisque;</l>
<l rend="indent">Tu tibi dux comiti, tu comes ipsa duci.</l>
<l>Per septem Nilus portus emissus in aequor</l>
<l rend="indent">Exuit insana paelicis ora bove.</l>
<l>Ultima quid refero, quorum mihi cana senectus</l>
<l n="110" rend="indent">Auctor? dant anni, quod querar, ecce, mei.</l>
<l>Bella pater patruusque gerunt; regnoque domoque</l>
<l rend="indent">Pellimur; eiectos ultimus orbis habet.</l>
<l n="115">De fratrum populo pars exiguissima restat.</l>
<l rend="indent">Quique dati leto, quaeque dedere, fleo;</l>
<l>Nam mihi quot fratres, totidem periere sorores.</l>
<l rend="indent">Accipiat lacrimas utraque turba meas!</l>
<l>En, ego, quod vivis, poenae crucianda reservor;</l>
<l n="120" rend="indent">Quid fiet sonti, cum rea laudis agar</l>
<l>Et consanguineae quondam centensima turbae</l>
<l rend="indent">Infelix uno fratre manente cadam?</l>
<l>At tu, siqua piae, Lynceu, tibi cura sororis,</l>
<l rend="indent">Quaeque tibi tribui munera, dignus habes, </l>
<l n="125">Vel fer opem, vel dede neci defunctaque vita</l>
<l rend="indent">Corpora furtivis insuper adde rogis,</l>
<l>Et sepeli lacrimis perfusa fidelibus ossa,</l>
<l rend="indent">Sculptaque sint titulo nostra sepulcra brevi:</l>
<l>'Exul Hypermestra, pretium pietatis iniquum,</l>
<l n="130" rend="indent">Quam mortem fratri depulit, ipsa tulit.'</l>
<l>Scribere plura libet, sed pondere lapsa catenae</l>
<l rend="indent">Est manus, et vires subtrahit ipse timor.</l></div1>
<div1 type="poem" n="15">
<head>Sappho Phaoni</head>
<l>Ecquid, ut adspecta est studiosae littera dextrae,</l>
<l rend="indent">Protinus est oculis cognita nostra tuis &mdash; </l>
<l>An, nisi legisses auctoris nomina Sapphus,</l>
<l rend="indent">Hoc breve nescires unde movetur opus?</l>
<l n="5">Forsitan et quare mea sint alterna requiras</l>
<l rend="indent">Carmina, cum lyricis sim magis apta modis.</l>
<l>Flendus amor meus est &mdash; elegiae flebile carmen;</l>
<l rend="indent">Non facit ad lacrimas barbitos ulla meas.</l>
<l>Uror, ut indomitis ignem exercentibus Euris</l>
<l n="10" rend="indent">Fertilis accensis messibus ardet ager.</l>
<l>Arva, Phaon, celebras diversa Typhoidos Aetnae;</l>
<l rend="indent">Me calor Aetnaeo non minor igne tenet. </l>
<l>Nec mihi, dispositis quae iungam carmina nervis,</l>
<l rend="indent">Proveniunt; vacuae carmina mentis opus!</l>
<l n="15">Nec me Pyrrhiades Methymniadesve puellae,</l>
<l rend="indent">Nec me Lesbiadum cetera turba iuvant.</l>
<l>Vilis Anactorie, vilis mihi candida Cydro;</l>
<l rend="indent">Non oculis grata est Atthis, ut ante, meis,</l>
<l>Atque aliae centum, quas hic sine crimine amavi;</l>
<l n="20" rend="indent">Inprobe, multarum quod fuit, unus habes.</l>
<l>Est in te facies, sunt apti lusibus anni &mdash; </l>
<l rend="indent">O facies oculis insidiosa meis!</l>
<l>Sume fidem et pharetram &mdash; fies manifestus Apollo;</l>
<l rend="indent">Accedant capiti cornua &mdash; Bacchus eris!</l>
<l n="25">Et Phoebus Daphnen, et Cnosida Bacchus amavit,</l>
<l rend="indent">Nec norat lyricos illa vel illa modos;</l>
<l>At mihi Pegasides blandissima carmina dictant;</l>
<l rend="indent">Iam canitur toto nomen in orbe meum.</l>
<l>Nec plus Alcaeus, consors patriaeque lyraeque,</l>
<l n="30" rend="indent">Laudis habet, quamvis grandius ille sonet.</l>
<l>Si mihi difficilis formam natura negavit,</l>
<l rend="indent">Ingenio formae damna repende meo.</l>
<l>Sim brevis, at nomen, quod terras inpleat omnes,</l>
<l rend="indent">Est mihi; mensuram nominis ipsa fero.</l>
<l n="35">Candida si non sum, placuit Cepheia Perseo</l>
<l rend="indent">Andromede, patriae fusca colore suae.</l>
<l>Et variis albae iunguntur saepe columbae,</l>
<l rend="indent">Et niger a viridi turtur amatur ave.</l>
<l>Si, nisi quae facie poterit te digna videri,</l>
<l n="40" rend="indent">Nulla futura tua est, nulla futura tua est. </l>
<l>At mea cum legerem, sat iam formosa videbar;</l>
<l rend="indent">Unam iurabas usque decere loqui.</l>
<l>Cantabam, memini &mdash; meminerunt omnia amantes &mdash; </l>
<l rend="indent">Oscula cantanti tu mihi rapta dabas.</l>
<l n="45">Haec quoque laudabas, omnique a parte placebam &mdash; </l>
<l rend="indent">Sed tum praecipue, cum fit amoris opus.</l>
<l>Tunc te plus solito lascivia nostra iuvabat,</l>
<l rend="indent">Crebraque mobilitas aptaque verba ioco,</l>
<l>Et quod, ubi amborum fuerat confusa voluptas,</l>
<l n="50" rend="indent">Plurimus in lasso corpore languor erat.</l>
<l>Nunc tibi Sicelides veniunt nova praeda puellae.</l>
<l rend="indent">Quid mihi cum Lesbo? Sicelis esse volo.
<milestone ed="p" n="53" unit="carte"/></l>
<l>O vos erronem tellure remittite vestra,</l>
<l rend="indent">Nisiades matres Nisiadesque nurus,</l>
<l n="55">Nec vos decipiant blandae mendacia linguae!</l>
<l rend="indent">Quae dicit vobis, dixerat ante mihi.</l>
<l>Tu quoque, quae montes celebras, Erycina, Sicanos &mdash; </l>
<l rend="indent">Nam tua sum &mdash; vati consule, diva, tuae!</l>
<l>An gravis inceptum peragit fortuna tenorem</l>
<l n="60" rend="indent">Et manet in cursu semper acerba suo?</l>
<l>Sex mihi natales ierant, cum lecta parentis</l>
<l rend="indent">Ante diem lacrimas ossa bibere meas.</l>
<l>Arsit iners frater meretricis captus amore</l>
<l rend="indent">Mixtaque cum turpi damna pudore tulit;</l>
<l n="65">Factus inops agili peragit freta caerula remo,</l>
<l rend="indent">Quasque male amisit, nunc male quaerit opes. </l>
<l>Me quoque, quod monui bene multa fideliter, odit;</l>
<l rend="indent">Hoc mihi libertas, hoc pia lingua dedit.</l>
<l>Et tamquam desint, quae me sine fine fatigent,</l>
<l n="70" rend="indent">Accumulat curas filia parva meas.</l>
<l>Ultima tu nostris accedis causa querelis.</l>
<l rend="indent">Non agitur vento nostra carina suo.</l>
<l>Ecce, iacent collo sparsi sine lege capilli,</l>
<l rend="indent">Nec premit articulos lucida gemma meos;</l>
<l n="75">Veste tegor vili, nullum est in crinibus aurum,</l>
<l rend="indent">Non Arabum noster dona capillus habet.</l>
<l>Cui colar infelix, aut cui placuisse laborem?</l>
<l rend="indent">Ille mei cultus unicus auctor abes.</l>
<l>Molle meum levibusque cor est violabile telis,</l>
<l n="80" rend="indent">Et semper causa est, cur ego semper amem &mdash; </l>
<l>Sive ita nascenti legem dixere Sorores</l>
<l rend="indent">Nec data sunt vitae fila severa meae,</l>
<l>Sive abeunt studia in mores, artisque magistra</l>
<l rend="indent">Ingenium nobis molle Thalia facit.</l>
<l n="85">Quid mirum, si me primae lanuginis aetas</l>
<l rend="indent">Abstulit, atque anni quos vir amare potest?</l>
<l>Hunc ne pro Cephalo raperes, Aurora, timebam &mdash; </l>
<l rend="indent">Et faceres, sed te prima rapina tenet!</l>
<l>Hunc si conspiciat quae conspicit omnia Phoebe,</l>
<l n="90" rend="indent">Iussus erit somnos continuare Phaon;</l>
<l>Hunc Venus in caelum curru vexisset eburno,</l>
<l rend="indent">Sed videt et Marti posse placere suo.</l>
<l>O nec adhuc iuvenis, nec iam puer, utilis aetas,</l>
<l rend="indent">O decus atque aevi gloria magna tui,</l>
<l n="95">Huc ades inque sinus, formose, relabere nostros!</l>
<l rend="indent">Non ut ames oro, verum ut amere sinas.</l>
<l>Scribimus, et lacrimis oculi rorantur obortis;</l>
<l rend="indent">Adspice, quam sit in hoc multa litura loco! </l>
<l>Si tam certus eras hinc ire, modestius isses,</l>
<l n="100" rend="indent">Et modo dixisses 'Lesbi puella, vale!'</l>
<l>Non tecum lacrimas, non oscula nostra tulisti;</l>
<l rend="indent">Denique non timui, quod dolitura fui.</l>
<l>Nil de te mecum est nisi tantum iniuria; nec tu,</l>
<l rend="indent">Admoneat quod te, pignus, amantis, habes.</l>
<l n="105">Non mandata dedi, neque enim mandata dedissem</l>
<l rend="indent">Ulla, nisi ut nolles inmemor esse mei.
<milestone ed="p" n="107" unit="carte"/></l>
<l>Per tibi &mdash; qui numquam longe discedat! &mdash; amorem,</l>
<l rend="indent">Perque novem iuro, numina nostra, deas,</l>
<l>Cum mihi nescio quis 'fugiunt tua gaudia' dixit,</l>
<l n="110" rend="indent">Nec me flere diu, nec potuisse loqui!</l>
<l>Et lacrimae deerant oculis et verba palato,</l>
<l rend="indent">Adstrictum gelido frigore pectus erat.</l>
<l>Postquam se dolor invenit, nec pectora plangi</l>
<l rend="indent">Nec puduit scissis exululare comis,</l>
<l n="115">Non aliter, quam si nati pia mater adempti</l>
<l rend="indent">Portet ad exstructos corpus inane rogos.</l>
<l>Gaudet et e nostro crescit maerore Charaxus</l>
<l rend="indent">Frater, et ante oculos itque reditque meos,</l>
<l>Utque pudenda mei videatur causa doloris,</l>
<l n="120" rend="indent">'Quid dolet haec? certe filia vivit!' ait.</l>
<l>Non veniunt in idem pudor atque amor. omne videbat</l>
<l rend="indent">Vulgus; eram lacero pectus aperta sinu.</l>
<l>Tu mihi cura, Phaon; te somnia nostra reducunt &mdash; </l>
<l rend="indent">Somnia formoso candidiora die.</l>
<l n="125">Illic te invenio, quamvis regionibus absis;</l>
<l rend="indent">Sed non longa satis gaudia somnus habet</l>
<l>Saepe tuos nostra cervice onerare lacertos,</l>
<l rend="indent">Saepe tuae videor supposuisse meos; </l>
<l>Oscula cognosco, quae tu committere lingua</l>
<l n="130" rend="indent">Aptaque consueras accipere, apta dare.</l>
<l>Blandior interdum verisque simillima verba</l>
<l rend="indent">Eloquor, et vigilant sensibus ora meis.</l>
<l>Ulteriora pudet narrare, sed omnia fiunt,</l>
<l rend="indent">Et iuvat, et siccae non licet esse mihi.</l>
<l n="135">At cum se Titan ostendit et omnia secum,</l>
<l rend="indent">Tam cito me somnos destituisse queror;</l>
<l>Antra nemusque peto, tamquam nemus antraque prosint &mdash; </l>
<l rend="indent">Conscia deliciis illa fuere meis.</l>
<l>Illuc mentis inops, ut quam furialis Enyo</l>
<l n="140" rend="indent">Attigit, in collo crine iacente feror.</l>
<l>Antra vident oculi scabro pendentia tofo,</l>
<l rend="indent">Quae mihi Mygdonii marmoris instar erant;</l>
<l>Invenio silvam, quae saepe cubilia nobis</l>
<l rend="indent">Praebuit et multa texit opaca coma &mdash; </l>
<l n="145">Sed non invenio dominum silvaeque meumque.</l>
<l rend="indent">Vile solum locus est; dos erat ille loci.</l>
<l>Cognovi pressas noti mihi caespitis herbas;</l>
<l rend="indent">De nostro curvum pondere gramen erat.</l>
<l>Incubui tetigique locum, qua parte fuisti;</l>
<l n="150" rend="indent">Grata prius lacrimas conbibit herba meas.</l>
<l>Quin etiam rami positis lugere videntur</l>
<l rend="indent">Frondibus, et nullae dulce queruntur aves;</l>
<l>Sola virum non ulta pie maestissima mater</l>
<l rend="indent">Concinit Ismarium Daulias ales Ityn.</l>
<l n="155">Ales Ityn, Sappho desertos cantat amores &mdash; </l>
<l rend="indent">Hactenus; ut media cetera nocte silent.</l>
<l>Est nitidus vitroque magis perlucidus omni</l>
<l rend="indent">Fons sacer &mdash; hunc multi numen habere putant &mdash;  </l>
<l>Quem supra ramos expandit aquatica lotos,</l>
<l n="160" rend="indent">Una nemus; tenero caespite terra viret.</l>
<l>Hic ego cum lassos posuissem flebilis artus,</l>
<l rend="indent">Constitit ante oculos Naias una meos.</l>
<l>Constitit et dixit: 'quoniam non ignibus aequis</l>
<l rend="indent">Ureris, Ambracia est terra petenda tibi.</l>
<l n="165">Phoebus ab excelso, quantum patet, adspicit aequor &mdash; </l>
<l rend="indent">Actiacum populi Leucadiumque vocant.</l>
<l>Hinc se Deucalion Pyrrhae succensus amore</l>
<l rend="indent">Misit, et inlaeso corpore pressit aquas.</l>
<l>Nec mora, versus amor fugit lentissima mersi</l>
<l n="170" rend="indent">Pectora, Deucalion igne levatus erat.</l>
<l>Hanc legem locus ille tenet. pete protinus altam</l>
<l rend="indent">Leucada nec saxo desiluisse time!'
<milestone ed="p" n="173" unit="carte"/></l>
<l>Ut monuit, cum voce abiit; ego territa surgo,</l>
<l rend="indent">Nec lacrimas oculi continuere mei.</l>
<l n="175">Ibimus, o nymphe, monstrataque saxa petemus;</l>
<l rend="indent">Sit procul insano victus amore timor!</l>
<l>Quidquid erit, melius quam nunc erit! aura, subito</l>
<l rend="indent">Et mea non magnum corpora pondus habe!</l>
<l>Tu quoque, mollis Amor, pennas suppone cadenti,</l>
<l n="180" rend="indent">Ne sim Leucadiae mortua crimen aquae!</l>
<l>Inde chelyn Phoebo, communia munera, ponam,</l>
<l rend="indent">Et sub ea versus unus et alter erunt:</l>
<l>Grata lyram posui tibi, Phoebe, poetria Sappho:</l>
<l rend="indent">Convenit illa mihi, convenit illa tibi.</l>
<l n="185">Cur tamen Actiacas miseram me mittis ad oras,</l>
<l rend="indent">Cum profugum possis ipse referre pedem?</l>
<l>Tu mihi Leucadia potes esse salubrior unda;</l>
<l rend="indent">Et forma et meritis tu mihi Phoebus eris.</l>
<l>An potes, o scopulis undaque ferocior omni,</l>
<l n="190" rend="indent">Si moriar, titulum mortis habere meae?</l>
<l>Ah quanto melius iungi mea pectora tecum</l>
<l rend="indent">Quam poterant saxis praecipitanda dari!</l>
<l>Haec sunt illa, Phaon, quae tu laudare solebas,</l>
<l rend="indent">Visaque sunt totiens ingeniosa tibi.</l>
<l n="195">Nunc vellem facunda forem! dolor artibus obstat,</l>
<l rend="indent">Ingeniumque meis substitit omne malis.</l>
<l>Non mihi respondent veteres in carmina vires;</l>
<l rend="indent">Plectra dolore iacent muta, dolore lyra.</l>
<l>Lesbides aequoreae, nupturaque nuptaque proles,</l>
<l n="200" rend="indent">Lesbides, Aeolia nomina dicta lyra,</l>
<l>Lesbides, infamem quae me fecistis amatae,</l>
<l rend="indent">Desinite ad citharas turba venire mea!</l>
<l>Abstulit omne Phaon, quod vobis ante placebat,</l>
<l rend="indent">Me miseram, dixi quam modo paene 'meus!'</l>
<l n="205">Efficite ut redeat; vates quoque vestra redibit.</l>
<l rend="indent">Ingenio vires ille dat, ille rapit.</l>
<l>Ecquid ago precibus, pectusve agreste movetur?</l>
<l rend="indent">An riget, et Zephyri verba caduca ferunt?</l>
<l>Qui mea verba ferunt, vellem tua vela referrent;</l>
<l n="210" rend="indent">Hoc te, si saperes, lente, decebat opus.</l>
<l>Sive redis, puppique tuae votiva parantur</l>
<l rend="indent">Munera, quid laceras pectora nostra mora? </l>
<l>Solve ratem! Venus orta mari mare praestat amanti.</l>
<l rend="indent">Aura dabit cursum; tu modo solve ratem!</l>
<l n="215">Ipse gubernabit residens in puppe Cupido;</l>
<l rend="indent">Ipse dabit tenera vela legetque manu.</l>
<l>Sive iuvat longe fugisse Pelasgida Sappho &mdash; </l>
<l rend="indent">Non tamen invenies, cur ego digna fugi &mdash; </l>
<l>Hoc saltem miserae crudelis epistula dicat,</l>
<l n="220" rend="indent">Ut mihi Leucadiae fata petantur aquae!</l></div1>
<div1 type="poem" n="16">
<head>Paris Helenae</head>
<l>Hanc tibi Priamides mitto, Ledaea, salutem,</l>
<l rend="indent">Quae tribui sola te mihi dante potest.</l>
<l>Eloquar, an flammae non est opus indice notae,</l>
<l rend="indent">Et plus quam vellem iam meus extat amor?</l>
<l n="5">Ille quidem lateat malim, dum tempora dentur</l>
<l rend="indent">Laetitiae mixtos non habitura metus,</l>
<l>Sed male dissimulo; quis enim celaverit ignem,</l>
<l rend="indent">Lumine qui semper proditur ipse suo?</l>
<l>Si tamen expectas, vocem quoque rebus ut addam &mdash; </l>
<l n="10" rend="indent">Uror! habes animi nuntia verba mei. </l>
<l>Parce, precor, fasso, nec vultu cetera duro</l>
<l rend="indent">Perlege, sed formae conveniente tuae.</l>
<l>Iamdudum gratum est, quod epistula nostra recepta</l>
<l rend="indent">Spem facit, hoc recipi me quoque posse modo.</l>
<l n="15">Quae rata sit, nec te frustra promiserit, opto,</l>
<l rend="indent">Hoc mihi quae suasit, mater Amoris, iter;</l>
<l>Namque ego divino monitu &mdash; ne nescia pecces &mdash; </l>
<l rend="indent">Advehor, et coepto non leve numen adest.</l>
<l>Praemia magna quidem, sed non indebita, posco;</l>
<l n="20" rend="indent">Pollicita est thalamo te Cytherea meo.</l>
<l>Hac duce Sigeo dubias a litore feci</l>
<l rend="indent">Longa Phereclea per freta puppe vias.</l>
<l>Illa dedit faciles auras ventosque secundos &mdash; </l>
<l rend="indent">In mare nimirum ius habet orta mari.</l>
<l n="25">Perstet et ut pelagi, sic pectoris adiuvet aestum;</l>
<l rend="indent">Deferat in portus et mea vota suos.</l>
<l>Attulimus flammas, non hic invenimus, illas.</l>
<l rend="indent">Hae mihi tam longae causa fuere viae,</l>
<l>Nam neque tristis hiemps neque nos huc appulit error;</l>
<l n="30" rend="indent">Taenaris est classi terra petita meae.</l>
<l>Nec me crede fretum merces portante carina</l>
<l rend="indent">Findere &mdash; quas habeo, di tueantur opes!</l>
<l>Nec venio Graias veluti spectator ad urbes &mdash; </l>
<l rend="indent">Oppida sunt regni divitiora mei.</l>
<l n="35">Te peto, quam pepigit lecto Venus aurea nostro;</l>
<l rend="indent">Te prius optavi, quam mihi nota fores. </l>
<l>Ante tuos animo vidi quam lumine vultus;</l>
<l rend="indent">Prima tulit vulnus nuntia fama tui.</l>
<l>Nec tamen est mirum, si sic cum polleat arcus,</l>
<l n="40" rend="indent">Missilibus telis eminus ictus amo.</l>
<l>Sic placuit fatis; quae ne convellere temptes,</l>
<l rend="indent">Accipe cum vera dicta relata fide.</l>
<l>Matris adhuc utero partu remorante tenebar;</l>
<l rend="indent">Iam gravidus iusto pondere venter erat.</l>
<l n="45">Illa sibi ingentem visa est sub imagine somni</l>
<l rend="indent">Flammiferam pleno reddere ventre facem.</l>
<l>Territa consurgit metuendaque noctis opacae</l>
<l rend="indent">Visa seni Priamo; vatibus ille refert.</l>
<l>Arsurum Paridis vates canit Ilion igni &mdash; </l>
<l n="50" rend="indent">Pectoris, ut nunc est, fax fuit illa mei!</l>
<l>Forma vigorque animi, quamvis de plebe videbar,</l>
<l rend="indent">Indicium tectae nobilitatis erat.
<milestone ed="p" n="53" unit="carte"/></l>
<l>Est locus in mediis nemorosae vallibus Idae</l>
<l rend="indent">Devius et piceis ilicibusque frequens,</l>
<l n="55">Qui nec ovis placidae nec amantis saxa capellae</l>
<l rend="indent">Nec patulo tardae carpitur ore bovis.</l>
<l>Hinc ego Dardaniae muros excelsaque tecta</l>
<l rend="indent">Et freta prospiciens arbore nixus eram &mdash; </l>
<l>Ecce! pedum pulsu visa est mihi terra moveri &mdash; </l>
<l n="60" rend="indent">Vera loquar veri vix habitura fidem &mdash;  </l>
<l>Constitit ante oculos actus velocibus alis</l>
<l rend="indent">Atlantis magni Pleionesque nepos &mdash; </l>
<l>Fas vidisse fuit, fas sit mihi visa referre! &mdash; </l>
<l rend="indent">Inque dei digitis aurea virga fuit;</l>
<l n="65">Tresque simul divae, Venus et cum Pallade Iuno,</l>
<l rend="indent">Graminibus teneros inposuere pedes.</l>
<l>Obstipui, gelidusque comas erexerat horror,</l>
<l rend="indent">Cum mihi 'pone metum!' nuntius ales ait,</l>
<l>'Arbiter es formae; certamina siste dearum;</l>
<l n="70" rend="indent">Vincere quae forma digna sit una duas!'</l>
<l>Neve recusarem, verbis Iovis imperat et se</l>
<l rend="indent">Protinus aetheria tollit in astra via.</l>
<l>Mens mea convaluit, subitoque audacia venit,</l>
<l rend="indent">Nec timui vultu quamque notare meo.</l>
<l n="75">Vincere erant omnes dignae iudexque querebar</l>
<l rend="indent">Non omnes causam posse tenere suam.</l>
<l>Sed tamen ex illis iam tunc magis una placebat,</l>
<l rend="indent">Hanc esse ut scires, unde movetur amor.</l>
<l>Tantaque vincendi cura est; ingentibus ardent</l>
<l n="80" rend="indent">Iudicium donis sollicitare meum.</l>
<l>Regna Iovis coniunx, virtutem filia iactat;</l>
<l rend="indent">Ipse potens dubito fortis an esse velim.</l>
<l>Dulce Venus risit; 'nec te, Pari, munera tangant</l>
<l rend="indent">Utraque suspensi plena timoris!' ait;</l>
<l n="85">'Nos dabimus, quod ames, et pulchrae filia Ledae</l>
<l rend="indent">Ibit in amplexus pulchrior illa tuos!'</l>
<l>Dixit, et ex aequo donis formaque probatis</l>
<l rend="indent">Victorem caelo rettulit illa pedem. </l>
<l>Interea &mdash; credo versis ad prospera fatis &mdash; </l>
<l n="90" rend="indent">Regius adgnoscor per rata signa puer.</l>
<l>Laeta domus nato post tempora longa recepto est,</l>
<l rend="indent">Addit et ad festos hunc quoque Troia diem.</l>
<l>Utque ego te cupio, sic me cupiere puellae;</l>
<l rend="indent">Multarum votum sola tenere potes!</l>
<l n="95">Nec tantum regum natae petiere ducumque,</l>
<l rend="indent">Sed nymphis etiam curaque amorque fui.</l>
<l>Quam super Oenones faciem mirarer? in orbe</l>
<l rend="indent">Nec Priamo est a te dignior ulla nurus.</l>
<l>Sed mihi cunctarum subeunt fastidia, postquam</l>
<l n="100" rend="indent">Coniugii spes est, Tyndari, facta tui.</l>
<l>Te vigilans oculis, animo te nocte videbam,</l>
<l rend="indent">Lumina cum placido victa sopore iacent.</l>
<l>Quid facies praesens, quae nondum visa placebas?</l>
<l rend="indent">Ardebam, quamvis hic procul ignis erat,</l>
<l n="105">Nec potui debere mihi spem longius istam,</l>
<l rend="indent">Caerulea peterem quin mea vota via.</l>
<l>Troica caeduntur Phrygia pineta securi</l>
<l rend="indent">Quaeque erat aequoreis utilis arbor aquis;</l>
<l>Ardua proceris spoliantur Gargara silvis,</l>
<l n="110" rend="indent">Innumerasque mihi longa dat Ida trabes.</l>
<l>Fundatura citas flectuntur robora naves,</l>
<l rend="indent">Texitur et costis panda carina suis.</l>
<l>Addimus antennas et vela sequentia malo;</l>
<l rend="indent">Accipit et pictos puppis adunca deos;</l>
<l n="115">Qua tamen ipse vehor, comitata Cupidine parvo</l>
<l rend="indent">Sponsor coniugii stat dea picta tui. 
<milestone ed="p" n="117" unit="carte"/></l>
<l>Inposita est factae postquam manus ultima classi,</l>
<l rend="indent">Protinus Aegaeis ire lubebat aquis &mdash; </l>
<l>At pater et genetrix inhibent mea vota rogando</l>
<l n="120" rend="indent">Propositumque pia voce morantur iter;</l>
<l>Et soror, effusis ut erat, Cassandra, capillis,</l>
<l rend="indent">Cum vellent nostrae iam dare vela rates,</l>
<l>'Quo ruis?' exclamat, 'referes incendia tecum!</l>
<l rend="indent">Quanta per has nescis flamma petatur aquas!'</l>
<l n="125">Vera fuit vates; dictos invenimus ignes,</l>
<l rend="indent">Et ferus in molli pectore flagrat amor!</l>
<l>Portubus egredior, ventisque ferentibus usus</l>
<l rend="indent">Applicor in terras, Oebali nympha, tuas.</l>
<l>Excipit hospitio vir me tuus &mdash; hoc quoque factum</l>
<l n="130" rend="indent">Non sine consilio numinibusque deum!</l>
<l>Ille quidem ostendit, quidquid Lacedaemone tota</l>
<l rend="indent">Ostendi dignum conspicuumque fuit;</l>
<l>Sed mihi laudatam cupienti cernere formam</l>
<l rend="indent">Lumina nil aliud quo caperentur erat.</l>
<l n="135">Ut vidi, obstipui praecordiaque intima sensi</l>
<l rend="indent">Attonitus curis intumuisse novis.</l>
<l>His similes vultus, quantum reminiscor, habebat</l>
<l rend="indent">Venit in arbitrium cum Cytherea meum.</l>
<l>Si tu venisses pariter certamen in illud,</l>
<l n="140" rend="indent">In dubio Veneris palma futura fuit!</l>
<l>Magna quidem de te rumor praeconia fecit,</l>
<l rend="indent">Nullaque de facie nescia terra tua est;</l>
<l>Nec tibi par usquam Phrygia nec solis ab ortu</l>
<l rend="indent">Inter formosas altera nomen habet!</l>
<l n="145">Crede sed hoc nobis! &mdash; minor est tua gloria vero,</l>
<l rend="indent">Famaque de forma paene maligna tua est; </l>
<l>Plus hic invenio, quam quod promiserat illa,</l>
<l rend="indent">Et tua materia gloria victa sua est.</l>
<l>Ergo arsit merito, qui noverat omnia, Theseus,</l>
<l n="150" rend="indent">Et visa es tanto digna rapina viro,</l>
<l>More tuae gentis nitida dum nuda palaestra</l>
<l rend="indent">Ludis et es nudis femina mixta viris.</l>
<l>Quod rapuit, laudo; miror, quod reddidit umquam.</l>
<l rend="indent">Tam bona constanter praeda tenenda fuit.</l>
<l n="155">Ante recessisset caput hoc cervice cruenta,</l>
<l rend="indent">Quam tu de thalamis abstraherere meis.</l>
<l>Tene manus umquam nostrae dimittere vellent?</l>
<l rend="indent">Tene meo paterer vivus abire sinu?</l>
<l>Si reddenda fores, aliquid tamen ante tulissem,</l>
<l n="160" rend="indent">Nec Venus ex toto nostra fuisset iners.</l>
<l>Vel mihi virginitas esset libata, vel illud</l>
<l rend="indent">Quod poterat salva virginitate rapi.</l>
<l>Da modo te, quae sit Paridis constantia, nosces;</l>
<l rend="indent">Flamma rogi flammas finiet una meas.</l>
<l n="165">Praeposui regnis ego te, quae maxima quondam</l>
<l rend="indent">Pollicita est nobis nupta sororque Iovis;</l>
<l>Dumque tuo possem circumdare bracchia collo,</l>
<l rend="indent">Contempta est virtus Pallade dante mihi.</l>
<l>Nec piget, aut umquam stulte legisse videbor;</l>
<l n="170" rend="indent">Permanet in voto mens mea firma suo.</l>
<l>Spem modo ne nostram fieri patiare caducam,</l>
<l rend="indent">Deprecor, o tanto digna labore peti! </l>
<l>Non ego coniugium generosae degener opto,</l>
<l rend="indent">Nec mea, crede mihi, turpiter uxor eris.</l>
<l n="175">Pliada, si quaeres, in nostra gente Iovemque</l>
<l rend="indent">Invenies, medios ut taceamus avos;</l>
<l>Regna parens Asiae, qua nulla beatior ora est,</l>
<l rend="indent">Finibus inmensis vix obeunda, tenet.</l>
<l>Innumeras urbes atque aurea tecta videbis,</l>
<l n="180" rend="indent">Quaeque suos dicas templa decere deos.</l>
<l>Ilion adspicies firmataque turribus altis</l>
<l rend="indent">Moenia, Phoebeae structa canore lyrae.
<milestone ed="p" n="183" unit="carte"/></l>
<l>Quid tibi de turba narrem numeroque virorum?</l>
<l rend="indent">Vix populum tellus sustinet illa suum.</l>
<l n="185">Occurrent denso tibi Troades agmine matres,</l>
<l rend="indent">Nec capient Phrygias atria nostra nurus.</l>
<l>O quotiens dices: 'quam pauper Achaia nostra est!'</l>
<l rend="indent">Una domus quaevis urbis habebit opes.</l>
<l>Nec mihi fas fuerit Sparten contemnere vestram;</l>
<l n="190" rend="indent">In qua tu nata es, terra beata mihi est.</l>
<l>Parca sed est Sparte, tu cultu divite digna;</l>
<l rend="indent">Ad talem formam non facit iste locus.</l>
<l>Hanc faciem largis sine fine paratibus uti</l>
<l rend="indent">Deliciisque decet luxuriare novis.</l>
<l n="195">Cum videas cultus nostra de gente virorum,</l>
<l rend="indent">Qualem Dardanias credis habere nurus?</l>
<l>Da modo te facilem, nec dedignare maritum,</l>
<l rend="indent">Rure Therapnaeo nata puella, Phrygem.</l>
<l>Phryx erat et nostro genitus de sanguine, qui nunc</l>
<l n="200" rend="indent">Cum dis potando nectare miscet aquas. </l>
<l>Phryx erat Aurorae coniunx, tamen abstulit illum</l>
<l rend="indent">Extremum noctis quae dea finit iter.</l>
<l>Phryx etiam Anchises, volucrum cui mater Amorum</l>
<l rend="indent">Gaudet in Idaeis concubuisse iugis.</l>
<l n="205">Nec, puto, conlatis forma Menelaus et annis</l>
<l rend="indent">Iudice te nobis anteferendus erit.</l>
<l>Non dabimus certe socerum tibi clara fugantem</l>
<l rend="indent">Lumina, qui trepidos a dape vertat equos;</l>
<l>Nec Priamo pater est soceri de caede cruentus</l>
<l n="210" rend="indent">Et qui Myrtoas crimine signat aquas;</l>
<l>Nec proavo Stygia nostro captantur in unda</l>
<l rend="indent">Poma, nec in mediis quaeritur umor aquis.</l>
<l>Quid tamen hoc refert, si te tenet ortus ab illis,</l>
<l rend="indent">Cogitur huic domui Iuppiter esse socer?</l>
<l n="215">Heu facinus! totis indignus noctibus ille</l>
<l rend="indent">Te tenet, amplexu perfruiturque tuo;</l>
<l>At mihi conspiceris posita vix denique mensa,</l>
<l rend="indent">Multaque quae laedant hoc quoque tempus habet.</l>
<l>Hostibus eveniant convivia talia nostris,</l>
<l n="220" rend="indent">Experior posito qualia saepe mero!</l>
<l>Paenitet hospitii, cum me spectante lacertos</l>
<l rend="indent">Inponit collo rusticus iste tuo.</l>
<l>Rumpor et invidia &mdash; quid enim non omnia narrem? &mdash; </l>
<l rend="indent">Membra superiecta cum tua veste fovet.</l>
<l n="225">Oscula cum vero coram non dura daretis,</l>
<l rend="indent">Ante oculos posui pocula sumpta meos;</l>
<l>Lumina demitto cum te tenet artius ille,</l>
<l rend="indent">Crescit et invito lentus in ore cibus. </l>
<l>Saepe dedi gemitus; et te &mdash; lasciva! &mdash; notavi</l>
<l n="230" rend="indent">In gemitu risum non tenuisse meo.</l>
<l>Saepe mero volui flammam compescere, at illa</l>
<l rend="indent">Crevit, et ebrietas ignis in igne fuit,</l>
<l>Multaque ne videam, versa cervice recumbo;</l>
<l rend="indent">Sed revocas oculos protinus ipsa meos.</l>
<l n="235">Quid faciam, dubito; dolor est meus illa videre,</l>
<l rend="indent">Sed dolor a facie maior abesse tua.
<milestone ed="p" n="237" unit="carte"/></l>
<l>Qua licet et possum, luctor celare furorem;</l>
<l rend="indent">Sed tamen apparet dissimulatus amor.</l>
<l>Nec tibi verba damus; sentis mea vulnera, sentis!</l>
<l n="240" rend="indent">Atque utinam soli sint ea nota tibi!</l>
<l>A, quotiens lacrimis venientibus ora reflexi,</l>
<l rend="indent">Ne causam fletus quaereret ille mei!</l>
<l>A, quotiens aliquem narravi potus amorem,</l>
<l rend="indent">Ad vulnus referens singula verba meum,</l>
<l n="245">Indiciumque mei ficto sub nomine feci!</l>
<l rend="indent">Ille ego, si nescis, verus amator eram.</l>
<l>Quin etiam, ut possem verbis petulantius uti,</l>
<l rend="indent">Non semel ebrietas est simulata mihi.</l>
<l>Prodita sunt, memini, tunica tua pectora laxa</l>
<l n="250" rend="indent">Atque oculis aditum nuda dedere meis &mdash; </l>
<l>Pectora vel puris nivibus vel lacte tuamve</l>
<l rend="indent">Complexo matrem candidiora Iove.</l>
<l>Dum stupeo visis &mdash; nam pocula forte tenebam &mdash; </l>
<l rend="indent">Tortilis a digitis excidit ansa meis.</l>
<l n="255">Oscula si natae dederas, ego protinus illa</l>
<l rend="indent">Hermiones tenero laetus ab ore tuli. </l>
<l>Et modo cantabam veteres resupinus amores,</l>
<l rend="indent">Et modo per nutum signa tegenda dabam.</l>
<l>Et comitum primas, Clymenen Aethramque, tuarum</l>
<l n="260" rend="indent">Ausus sum blandis nuper adire sonis,</l>
<l>Quae mihi non aliud, quam formidare, locutae</l>
<l rend="indent">Orantis medias deseruere preces.</l>
<l>Di facerent, pretium magni certaminis esses,</l>
<l rend="indent">Teque suo posset victor habere toro! &mdash; </l>
<l n="265">Ut tulit Hippomenes Schoeneida praemia cursus,</l>
<l rend="indent">Venit ut in Phrygios Hippodamia sinus,</l>
<l>Ut ferus Alcides Acheloia cornua fregit,</l>
<l rend="indent">Dum petit amplexus, Deianira, tuos.</l>
<l>Nostra per has leges audacia fortiter isset,</l>
<l n="270" rend="indent">Teque mei scires esse laboris opus.</l>
<l>Nunc mihi nil superest nisi te, formosa, precari,</l>
<l rend="indent">Amplectique tuos, si patiare, pedes.</l>
<l>O decus, o praesens geminorum gloria fratrum,</l>
<l rend="indent">O Iove digna viro, ni Iove nata fores,</l>
<l n="275">Aut ego Sigeos repetam te coniuge portus,</l>
<l rend="indent">Aut hic Taenaria contegar exul humo!</l>
<l>Non mea sunt summa leviter destricta sagitta</l>
<l rend="indent">Pectora; descendit vulnus ad ossa meum!</l>
<l>Hoc mihi &mdash; nam repeto &mdash; fore, ut a caeleste sagitta</l>
<l n="280" rend="indent">Figar, erat verax vaticinata soror.</l>
<l>Parce datum fatis, Helene, contemnere amorem &mdash; </l>
<l rend="indent">Sic habeas faciles in tua vota deos!</l>
<l>Multa quidem subeunt; sed coram ut plura loquamur,</l>
<l rend="indent">Excipe me lecto nocte silente tuo. </l>
<l n="285">An pudet et metuis Venerem temerare maritam</l>
<l rend="indent">Castaque legitimi fallere iura tori?</l>
<l>A, nimium simplex Helene, ne rustica dicam,</l>
<l rend="indent">Hanc faciem culpa posse carere putas?</l>
<l>Aut faciem mutes aut sis non dura, necesse est;</l>
<l n="290" rend="indent">Lis est cum forma magna pudicitiae.</l>
<l>Iuppiter his gaudet, gaudet Venus aurea furtis;</l>
<l rend="indent">Haec tibi nempe patrem furta dedere Iovem.</l>
<l>Vix fieri, si sunt vires in semine morum,</l>
<l rend="indent">Et Iovis et Ledae filia casta potest.</l>
<l n="295">Casta tamen tum sis, cum te mea Troia tenebit,</l>
<l rend="indent">Et tua sim, quaeso, crimina solus ego.</l>
<l>Nunc ea peccemus quae corriget hora iugalis,</l>
<l rend="indent">Si modo promisit non mihi vana Venus!
<milestone ed="p" n="299" unit="carte"/></l>
<l>Ipse tibi hoc suadet rebus, non voce, maritus,</l>
<l n="300" rend="indent">Neve sui furtis hospitis obstet, abest.</l>
<l>Non habuit tempus, quo Cresia regna videret,</l>
<l rend="indent">Aptius &mdash; o mira calliditate virum!</l>
<l>'Res, et ut Idaei mando tibi,' dixit iturus,</l>
<l rend="indent">'Curam pro nobis hospitis, uxor, agas.'</l>
<l n="305">Neclegis absentis, testor, mandata mariti!</l>
<l rend="indent">Cura tibi non est hospitis ulla tui.</l>
<l>Huncine tu speras, hominem sine pectore, dotes</l>
<l rend="indent">Posse satis formae, Tyndari, nosse tuae?</l>
<l>Falleris &mdash; ignorat; nec, si bona magna putaret,</l>
<l n="310" rend="indent">Quae tenet, externo crederet illa viro.</l>
<l>Ut te nec mea vox nec te meus incitet ardor,</l>
<l rend="indent">Cogimur ipsius commoditate frui &mdash; </l>
<l>Aut erimus stulti, sic ut superemus et ipsum,</l>
<l rend="indent">Si tam securum tempus abibit iners. </l>
<l n="315">Paene suis ad te manibus deducit amantem;</l>
<l rend="indent">Utere mandantis simplicitate viri!</l>
<l>Sola iaces viduo tam longa nocte cubili;</l>
<l rend="indent">In viduo iaceo solus et ipse toro.</l>
<l>Te mihi meque tibi communia gaudia iungant;</l>
<l n="320" rend="indent">Candidior medio nox erit illa die.</l>
<l>Tunc ego iurabo quaevis tibi numina meque</l>
<l rend="indent">Adstringam verbis in sacra vestra meis;</l>
<l>Tunc ego, si non est fallax fiducia nostri,</l>
<l rend="indent">Efficiam praesens, ut mea regna petas.</l>
<l n="325">Si pudet et metuis ne me videare secuta,</l>
<l rend="indent">Ipse reus sine te criminis huius ero;</l>
<l>Nam sequar Aegidae factum fratrumque tuorum.</l>
<l rend="indent">Exemplo tangi non propiore potes.</l>
<l>Te rapuit Theseus, geminas Leucippidas illi;</l>
<l n="330" rend="indent">Quartus in exemplis adnumerabor ego.</l>
<l>Troica classis adest armis instructa virisque;</l>
<l rend="indent">Iam facient celeres remus et aura vias.</l>
<l>Ibis Dardanias ingens regina per urbes,</l>
<l rend="indent">Teque novam credet vulgus adesse deam,</l>
<l n="335">Quaque feres gressus, adolebunt cinnama flammae,</l>
<l rend="indent">Caesaque sanguineam victima planget humum.</l>
<l>Dona pater fratresque et cum genetrice sorores</l>
<l rend="indent">Iliadesque omnes totaque Troia dabit.</l>
<l>Ei mihi! pars a me vix dicitur ulla futuri.</l>
<l n="340" rend="indent">Plura feres, quam quae littera nostra refert.
<milestone ed="p" n="341" unit="carte"/></l>
<l>Nec tu rapta time, ne nos fera bella sequantur,</l>
<l rend="indent">Concitet et vires Graecia magna suas. </l>
<l>Tot prius abductis ecqua est repetita per arma?</l>
<l rend="indent">Crede mihi, vanos res habet ista metus.</l>
<l n="345">Nomine ceperunt Aquilonis Erechthida Thraces,</l>
<l rend="indent">Et tuta a bello Bistonis ora fuit;</l>
<l>Phasida puppe nova vexit Pagasaeus Iason,</l>
<l rend="indent">Laesa neque est Colcha Thessala terra manu.</l>
<l>Te quoque qui rapuit, rapuit Minoida Theseus;</l>
<l n="350" rend="indent">Nulla tamen Minos Cretas ad arma vocat.</l>
<l>Terror in his ipso maior solet esse periclo,</l>
<l rend="indent">Quaeque timere licet, pertimuisse pudet.</l>
<l>Finge tamen, si vis, ingens consurgere bellum &mdash; </l>
<l rend="indent">Et mihi sunt vires, et mea tela nocent.</l>
<l n="355">Nec minor est Asiae quam vestrae copia terrae;</l>
<l rend="indent">Illa viris dives, dives abundat equis.</l>
<l>Nec plus Atrides animi Menelaus habebit</l>
<l rend="indent">Quam Paris aut armis anteferendus erit.</l>
<l>Paene puer caesis abducta armenta recepi,</l>
<l n="360" rend="indent">Hostibus et causam nominis inde tuli;</l>
<l>Paene puer iuvenes vario certamine vici,</l>
<l rend="indent">In quibus Ilioneus Deiphobusque fuit;</l>
<l>Neve putes, non me nisi comminus esse timendum,</l>
<l rend="indent">Figitur in iusso nostra sagitta loco.</l>
<l n="365">Num potes haec illi primae dare facta iuventae?</l>
<l rend="indent">Instruere Atriden num potes arte mea?</l>
<l>Omnia si dederis, numquid dabis Hectora fratrem?</l>
<l rend="indent">Unus is innumeri militis instar erit!</l>
<l>Quid valeam nescis, et te mea robora fallunt;</l>
<l n="370" rend="indent">Ignoras, cui sis nupta futura viro. </l>
<l>Aut igitur nullo belli repetere tumultu,</l>
<l rend="indent">Aut cedent Marti Dorica castra meo.</l>
<l>Nec tamen indigner pro tanta sumere ferrum</l>
<l rend="indent">Coniuge. certamen praemia magna movent.</l>
<l n="375">Tu quoque, si de te totus contenderit orbis,</l>
<l rend="indent">Nomen ab aeterna posteritate feres</l>
<l>Spe modo non timida dis hinc egressa secundis;</l>
<l rend="indent">Exige cum plena munera pacta fide.</l></div1>
<div1 type="poem" n="17">
<head>Helene Paridi</head>
<l>Nunc oculos tua cum violarit epistula nostros,</l>
<l rend="indent">Non rescribendi gloria visa levis.</l>
<l>Ausus es hospitii temeratis advena sacris</l>
<l rend="indent">Legitimam nuptae sollicitare fidem!</l>
<l n="5">Scilicet idcirco ventosa per aequora vectum</l>
<l rend="indent">Excepit portu Taenaris ora suo,</l>
<l>Nec tibi, diversa quamvis e gente venires,</l>
<l rend="indent">Oppositas habuit regia nostra fores,</l>
<l>Esset ut officii merces iniuria tanti!</l>
<l n="10" rend="indent">Qui sic intrabas, hospes an hostis eras?</l>
<l>Nec dubito, quin haec, cum sit tam iusta, vocetur</l>
<l rend="indent">Rustica iudicio nostra querela tuo.</l>
<l>Rustica sim sane, dum non oblita pudoris,</l>
<l rend="indent">Dumque tenor vitae sit sine labe meae.</l>
<l n="15">Si non est ficto tristis mihi vultus in ore,</l>
<l rend="indent">Nec sedeo duris torva superciliis,</l>
<l>Fama tamen clara est, et adhuc sine crimine vixi,</l>
<l rend="indent">Et laudem de me nullus adulter habet. </l>
<l>Quo magis admiror, quae sit fiducia coepti,</l>
<l n="20" rend="indent">Spemque tori dederit quae tibi causa mei.</l>
<l>An, quia vim nobis Neptunius attulit heros,</l>
<l rend="indent">Rapta semel videor bis quoque digna rapi?</l>
<l>Crimen erat nostrum, si delenita fuissem;</l>
<l rend="indent">Cum sim rapta, meum quid nisi nolle fuit?</l>
<l n="25">Non tamen e facto fructum tulit ille petitum;</l>
<l rend="indent">Excepto redii passa timore nihil.</l>
<l>Oscula luctanti tantummodo pauca protervus</l>
<l rend="indent">Abstulit; ulterius nil habet ille mei.</l>
<l>Quae tua nequitia est, non his contenta fuisset &mdash; </l>
<l n="30" rend="indent">Di melius! similis non fuit ille tui.</l>
<l>Reddidit intactam, minuitque modestia crimen,</l>
<l rend="indent">Et iuvenem facti paenituisse patet;</l>
<l>Thesea paenituit, Paris ut succederet illi,</l>
<l rend="indent">Ne quando nomen non sit in ore meum?</l>
<l n="35">Nec tamen irascor &mdash; quis enim succenset amanti? &mdash; </l>
<l rend="indent">Si modo, quem praefers, non simulatur amor.</l>
<l>Hoc quoque enim dubito &mdash; non quod fiducia desit,</l>
<l rend="indent">Aut mea sit facies non bene nota mihi;</l>
<l>Sed quia credulitas damno solet esse puellis,</l>
<l n="40" rend="indent">Verbaque dicuntur vestra carere fide.</l>
<l>At peccant aliae, matronaque rara pudica est.</l>
<l rend="indent">Quis prohibet raris nomen inesse meum?</l>
<l>Nam mea quod visa est tibi mater idonea, cuius</l>
<l rend="indent">Exemplo flecti me quoque posse putes,</l>
<l n="45">Matris in admisso falsa sub imagine lusae</l>
<l rend="indent">Error inest; pluma tectus adulter erat.</l>
<l>Nil ego, si peccem, possum nescisse, nec ullus</l>
<l rend="indent">Error qui facti crimen obumbret erit. </l>
<l>Illa bene erravit vitiumque auctore redemit.</l>
<l n="50" rend="indent">Felix in culpa quo Iove dicar ego?
<milestone ed="p" n="51" unit="carte"/></l>
<l>Sed genus et proavos et regia nomina iactas.</l>
<l rend="indent">Clara satis domus haec nobilitate sua est.</l>
<l>Iuppiter ut soceri proavus taceatur et omne</l>
<l rend="indent">Tantalidae Pelopis Tyndareique decus,</l>
<l n="55">Dat mihi Leda Iovem cygno decepta parentem,</l>
<l rend="indent">Quae falsam gremio credula fovit avem.</l>
<l>I nunc et Phrygiae late primordia gentis</l>
<l rend="indent">Cumque suo Priamum Laumedonte refer!</l>
<l>Quos ego suspicio; sed qui tibi gloria magna est</l>
<l n="60" rend="indent">Quintus, is a nostro nomine primus erit.</l>
<l>Sceptra tuae quamvis rear esse potentia terrae,</l>
<l rend="indent">Non tamen haec illis esse minora puto.</l>
<l>Si iam divitiis locus hic numeroque virorum</l>
<l rend="indent">Vincitur, at certe barbara terra tua est.</l>
<l n="65">Munera tanta quidem promittit epistula dives</l>
<l rend="indent">Ut possint ipsas illa movere deas;</l>
<l>Sed si iam vellem fines transire pudoris,</l>
<l rend="indent">Tu melior culpae causa futurus eras.</l>
<l>Aut ego perpetuo famam sine labe tenebo,</l>
<l n="70" rend="indent">Aut ego te potius quam tua dona sequar;</l>
<l>Utque ea non sperno, sic acceptissima semper</l>
<l rend="indent">Munera sunt, auctor quae pretiosa facit.</l>
<l>Plus multo est, quod amas, quod sum tibi causa laboris,</l>
<l rend="indent">Quod per tam longas spes tua venit aquas. </l>
<l n="75">Illa quoque, adposita quae nunc facis, inprobe, mensa,</l>
<l rend="indent">Quamvis experiar dissimulare, noto &mdash; </l>
<l>Cum modo me spectas oculis, lascive, protervis,</l>
<l rend="indent">Quos vix instantes lumina nostra ferunt,</l>
<l>Et modo suspiras, modo pocula proxima nobis</l>
<l n="80" rend="indent">Sumis, quaque bibi, tu quoque parte bibis.</l>
<l>A, quotiens digitis, quotiens ego tecta notavi</l>
<l rend="indent">Signa supercilio paene loquente dari!</l>
<l>Et saepe extimui ne vir meus illa videret,</l>
<l rend="indent">Non satis occultis erubuique notis!</l>
<l n="85">Saepe vel exiguo vel nullo murmure dixi:</l>
<l rend="indent">'Nil pudet hunc.' nec vox haec mea falsa fuit.</l>
<l>Orbe quoque in mensae legi sub nomine nostro,</l>
<l rend="indent">Quod deducta mero littera fecit, amo.</l>
<l>Credere me tamen hoc oculo renuente negavi &mdash; </l>
<l n="90" rend="indent">Ei mihi, iam didici sic ego posse loqui!</l>
<l>His ego blanditiis, si peccatura fuissem,</l>
<l rend="indent">Flecterer; his poterant pectora nostra capi.</l>
<l>Est quoque, confiteor, facies tibi rara, potestque</l>
<l rend="indent">Velle sub amplexus ire puella tuos;</l>
<l n="95">Altera vel potius felix sine crimine fiat,</l>
<l rend="indent">Quam cadat externo noster amore pudor.</l>
<l>Disce modo exemplo formosis posse carere;</l>
<l rend="indent">Est virtus placitis abstinuisse bonis.</l>
<l>Quam multos credis iuvenes optare quod optas,</l>
<l n="100" rend="indent">Qui sapiant? oculos an Paris unus habes?</l>
<l>Non tu plus cernis, sed plus temerarius audes:</l>
<l rend="indent">Nec tibi plus cordis, sed nimis oris, adest. 
<milestone ed="p" n="103" unit="carte"/></l>
<l>Tunc ego te vellem celeri venisse carina,</l>
<l rend="indent">Cum mea virginitas mille petita procis;</l>
<l n="105">Si te vidissem, primus de mille fuisses.</l>
<l rend="indent">Iudicio veniam vir dabit ipse meo.</l>
<l>Ad possessa venis praeceptaque gaudia, serus;</l>
<l rend="indent">Spes tua lenta fuit; quod petis, alter habet.</l>
<l>Ut tamen optarim fieri tua Troica coniunx,</l>
<l n="110" rend="indent">Invitam sic me nec Menelaus habet.</l>
<l>Desine molle, precor, verbis convellere pectus,</l>
<l rend="indent">Neve mihi, quam te dicis amare, noce;</l>
<l>Sed sine quam tribuit sortem fortuna tueri,</l>
<l rend="indent">Nec spolium nostri turpe pudoris ave!</l>
<l n="115">At Venus hoc pacta est, et in altae vallibus Idae</l>
<l rend="indent">Tres tibi se nudas exhibuere deae,</l>
<l>Unaque cum regnum, belli daret altera laudem,</l>
<l rend="indent">'Tyndaridis coniunx,' tertia dixit, 'eris!'</l>
<l>Credere vix equidem caelestia corpora possum</l>
<l n="120" rend="indent">Arbitrio formam supposuisse tuo,</l>
<l>Utque sit hoc verum, certe pars altera ficta est,</l>
<l rend="indent">Iudicii pretium qua data dicor ego.</l>
<l>Non est tanta mihi fiducia corporis, ut me</l>
<l rend="indent">Maxima teste dea dona fuisse putem.</l>
<l n="125">Contenta est oculis hominum mea forma probari;</l>
<l rend="indent">Laudatrix Venus est invidiosa mihi.</l>
<l>Sed nihil infirmo; faveo quoque laudibus istis &mdash; </l>
<l rend="indent">Nam, mens, vox quare, quod cupit esse, neget?</l>
<l>Nec tu succense, nimium mihi creditus aegre;</l>
<l n="130" rend="indent">Tarda solet magnis rebus inesse fides. </l>
<l>Prima mea est igitur Veneri placuisse voluptas;</l>
<l rend="indent">Proxima, me visam praemia summa tibi,</l>
<l>Nec te Palladios nec te Iunonis honores</l>
<l rend="indent">Auditis Helenae praeposuisse bonis.</l>
<l n="135">Ergo ego sum virtus, ego sum tibi nobile regnum!</l>
<l rend="indent">Ferrea sim, si non hoc ego pectus amem.</l>
<l>Ferrea, crede mihi, non sum; sed amare repugno</l>
<l rend="indent">Illum, quem fieri vix puto posse meum.</l>
<l>Quid bibulum curvo proscindere litus aratro,</l>
<l n="140" rend="indent">Spemque sequi coner quam locus ipse negat?</l>
<l>Sum rudis ad Veneris furtum, nullaque fidelem &mdash; </l>
<l rend="indent">Di mihi sunt testes &mdash; lusimus arte virum.</l>
<l>Nunc quoque, quod tacito mando mea verba libello,</l>
<l rend="indent">Fungitur officio littera nostra novo.</l>
<l n="145">Felices, quibus usus adest! ego nescia rerum</l>
<l rend="indent">Difficilem culpae suspicor esse viam.</l>
<l>Ipse malo metus est; iam nunc confundor, et omnes</l>
<l rend="indent">In nostris oculos vultibus esse reor.</l>
<l>Nec reor hoc falso; sensi mala murmura vulgi,</l>
<l n="150" rend="indent">Et quasdam voces rettulit Aethra mihi.</l>
<l>At tu dissimula, nisi si desistere mavis!</l>
<l rend="indent">Sed cur desistas? dissimulare potes.</l>
<l>Lude, sed occulte! maior, non maxima, nobis</l>
<l rend="indent">Est data libertas, quod Menelaus abest.</l>
<l n="155">Ille quidem procul est, ita re cogente, profectus;</l>
<l rend="indent">Magna fuit subitae iustaque causa viae &mdash; </l>
<l>Aut mihi sic visum est. ego, cum dubitaret an iret,</l>
<l rend="indent">'Quam primum,' dixi, 'fac rediturus eas!'
<milestone ed="p" n="159" unit="carte"/></l>
<l>Omine laetatus dedit oscula, 'res' que 'domusque</l>
<l n="160" rend="indent">Et tibi sit curae Troicus hospes,' ait. </l>
<l>Vix tenui risum, quem dum conpescere luctor,</l>
<l rend="indent">Nil illi potui dicere praeter 'erit.'</l>
<l>Vela quidem Creten ventis dedit ille secundis;</l>
<l rend="indent">Sed tu non ideo cuncta licere puta!</l>
<l n="165">Sic meus hinc vir abest ut me custodiat absens &mdash; </l>
<l rend="indent">An nescis longas regibus esse manus?</l>
<l>Forma quoque est oneri; nam quo constantius ore</l>
<l rend="indent">Laudamur vestro, iustius ille timet.</l>
<l>Quae iuvat, ut nunc est, eadem mihi gloria damno est,</l>
<l n="170" rend="indent">Et melius famae verba dedisse fuit.</l>
<l>Nec, quod abest hic me tecum, mirare, relicta;</l>
<l rend="indent">Moribus et vitae credidit ille meae.</l>
<l>De facie metuit, vitae confidit, et illum</l>
<l rend="indent">Securum probitas, forma timere facit.</l>
<l n="175">Tempora ne pereant ultro data praecipis, utque</l>
<l rend="indent">Simplicis utamur commoditate viri.</l>
<l>Et libet et timeo, nec adhuc exacta voluntas</l>
<l rend="indent">Est satis; in dubio pectora nostra labant.</l>
<l>Et vir abest nobis, et tu sine coniuge dormis,</l>
<l n="180" rend="indent">Inque vicem tua me, te mea forma capit;</l>
<l>Et longae noctes, et iam sermone coimus,</l>
<l rend="indent">Et tu, me miseram! blandus, et una domus.</l>
<l>Et peream, si non invitant omnia culpam;</l>
<l rend="indent">Nescio quo tardor sed tamen ipsa metu!</l>
<l n="185">Quod male persuades, utinam bene cogere posses!</l>
<l rend="indent">Vi mea rusticitas excutienda fuit. </l>
<l>Utilis interdum est ipsis iniuria passis.</l>
<l rend="indent">Sic certe felix esse coacta forem.</l>
<l>Dum novus est, potius coepto pugnemus amori!</l>
<l n="190" rend="indent">Flamma recens parva sparsa residit aqua.</l>
<l>Certus in hospitibus non est amor; errat, ut ipsi,</l>
<l rend="indent">Cumque nihil speres firmius esse, fugit.</l>
<l>Hypsipyle testis, testis Minoia virgo est,</l>
<l rend="indent">In non exhibitis utraque lusa toris.</l>
<l n="195">Tu quoque dilectam multos, infide, per annos</l>
<l rend="indent">Diceris Oenonen destituisse tuam.</l>
<l>Nec tamen ipse negas; et nobis omnia de te</l>
<l rend="indent">Quaerere, si nescis, maxima cura fuit.</l>
<l>Adde, quod, ut cupias constans in amore manere,</l>
<l n="200" rend="indent">Non potes. expediunt iam tua vela Phryges;</l>
<l>Dum loqueris mecum, dum nox sperata paratur,</l>
<l rend="indent">Qui ferat in patriam, iam tibi ventus erit.</l>
<l>Cursibus in mediis novitatis plena relinques</l>
<l rend="indent">Gaudia; cum ventis noster abibit amor.</l>
<l n="205">An sequar, ut suades, laudataque Pergama visam</l>
<l rend="indent">Pronurus et magni Laumedontis ero?</l>
<l>Non ita contemno volucris praeconia famae,</l>
<l rend="indent">Ut probris terras inpleat illa meis.</l>
<l>Quid de me poterit Sparte, quid Achaia tota,</l>
<l n="210" rend="indent">Quid gentes Asiae, quid tua Troia loqui?</l>
<l>Quid Priamus de me, Priami quid sentiet uxor,</l>
<l rend="indent">Totque tui fratres Dardanidesque nurus?</l>
<l>Tu quoque, qui poteris fore me sperare fidelem,</l>
<l rend="indent">Et non exemplis anxius esse tuis? 
<milestone ed="p" n="215" unit="carte"/></l>
<l n="215">Quicumque Iliacos intraverit advena portus,</l>
<l rend="indent">Is tibi solliciti causa timoris erit.</l>
<l>Ipse mihi quotiens iratus 'adultera!' dices,</l>
<l rend="indent">Oblitus nostro crimen inesse tuum!</l>
<l>Delicti fies idem reprehensor et auctor.</l>
<l n="220" rend="indent">Terra, precor, vultus obruat ante meos!</l>
<l>At fruar Iliacis opibus cultuque beato,</l>
<l rend="indent">Donaque promissis uberiora feram;</l>
<l>Purpura nempe mihi pretiosaque texta dabuntur,</l>
<l rend="indent">Congestoque auri pondere dives ero!</l>
<l n="225">Da veniam fassae &mdash; non sunt tua munera tanti;</l>
<l rend="indent">Nescio quo tellus me tenet ista modo.</l>
<l>Quis mihi, si laedar, Phrygiis succurret in oris?</l>
<l rend="indent">Unde petam fratres, unde parentis opem?</l>
<l>Omnia Medeae fallax promisit Iason &mdash; </l>
<l n="230" rend="indent">Pulsa est Aesonia num minus illa domo?</l>
<l>Non erat Aeetes, ad quem despecta rediret,</l>
<l rend="indent">Non Idyia parens Chalciopeve soror.</l>
<l>Tale nihil timeo &mdash; sed nec Medea timebat!</l>
<l rend="indent">Fallitur augurio spes bona saepe suo.</l>
<l n="235">Omnibus invenies, quae nunc iactantur in alto,</l>
<l rend="indent">Navibus a portu lene fuisse fretum.</l>
<l>Fax quoque me terret, quam se peperisse cruentam</l>
<l rend="indent">Ante diem partus est tua visa parens;</l>
<l>Et vatum timeo monitus, quos igne Pelasgo</l>
<l n="240" rend="indent">Ilion arsurum praemonuisse ferunt.</l>
<l>Utque favet Cytherea tibi, quia vicit habetque</l>
<l rend="indent">Parta per arbitrium bina tropaea tuum,</l>
<l>Sic illas vereor, quae, si tua gloria vera est,</l>
<l rend="indent">Iudice te causam non tenuere duae; </l>
<l n="245">Nec dubito, quin, te si prosequar, arma parentur.</l>
<l rend="indent">Ibit per gladios, ei mihi! noster amor.</l>
<l>An fera Centauris indicere bella coegit</l>
<l rend="indent">Atracis Haemonios Hippodamia viros &mdash; </l>
<l>Tu fore tam iusta lentum Menelaon in ira</l>
<l n="250" rend="indent">Et geminos fratres Tyndareumque putas?</l>
<l>Quod bene te iactes et fortia facta loquaris,</l>
<l rend="indent">A verbis facies dissidet ista tuis.</l>
<l>Apta magis Veneri, quam sunt tua corpora Marti.</l>
<l rend="indent">Bella gerant fortes, tu, Pari, semper ama!</l>
<l n="255">Hectora, quem laudas, pro te pugnare iubeto;</l>
<l rend="indent">Militia est operis altera digna tuis.</l>
<l>His ego, si saperem pauloque audacior essem,</l>
<l rend="indent">Uterer; utetur, siqua puella sapit &mdash; </l>
<l>Aut ego deposito sapiam fortasse pudore</l>
<l n="260" rend="indent">Et dabo cunctatas tempore victa manus.</l>
<l>Quod petis, ut furtim praesentes ista loquamur,</l>
<l rend="indent">Scimus, quid captes conloquiumque voces;</l>
<l>Sed nimium properas, et adhuc tua messis in herba est.</l>
<l rend="indent">Et mora sit voto forsan amica tuo.</l>
<l n="265">Hactenus; arcanum furtivae conscia mentis</l>
<l rend="indent">Littera iam lasso pollice sistat opus.</l>
<l>Cetera per socias Clymenen Aethramque loquamur,</l>
<l rend="indent">Quae mihi sunt comites consiliumque duae. </l></div1>
<div1 type="poem" n="18">
<head>Leander Heroni</head>
<l>Mittit Abydenus, quam mallet ferre, salutem,</l>
<l rend="indent">Si cadat unda maris, Sesti puella, tibi.</l>
<l>Si mihi di faciles, si sunt in amore secundi,</l>
<l rend="indent">Invitis oculis haec mea verba leges.</l>
<l n="5">Sed non sunt faciles; nam cur mea vota morantur</l>
<l rend="indent">Currere me nota nec patiuntur aqua?</l>
<l>Ipsa vides caelum pice nigrius et freta ventis</l>
<l rend="indent">Turbida perque cavas vix adeunda rates.</l>
<l>Unus, et hic audax, a quo tibi littera nostra</l>
<l n="10" rend="indent">Redditur, e portu navita movit iter;</l>
<l>Adscensurus eram, nisi quod, cum vincula prorae</l>
<l rend="indent">Solveret, in speculis omnis Abydos erat.</l>
<l>Non poteram celare meos, velut ante, parentes,</l>
<l rend="indent">Quemque tegi volumus, non latuisset amor.</l>
<l n="15">Protinus haec scribens, 'felix, i, littera!' dixi,</l>
<l rend="indent">'Iam tibi formosam porriget illa manum.</l>
<l>Forsitan admotis etiam tangere labellis,</l>
<l rend="indent">Rumpere dum niveo vincula dente volet.'</l>
<l>Talibus exiguo dictis mihi murmure verbis,</l>
<l n="20" rend="indent">Cetera cum charta dextra locuta mea est.</l>
<l>At quanto mallem, quam scriberet, illa nataret,</l>
<l rend="indent">Meque per adsuetas sedula ferret aquas!</l>
<l>Aptior illa quidem placido dare verbera ponto;</l>
<l rend="indent">Est tamen et sensus apta ministra mei. </l>
<l n="25">Septima nox agitur, spatium mihi longius anno,</l>
<l rend="indent">Sollicitum raucis ut mare fervet aquis.</l>
<l>His ego si vidi mulcentem pectora somnum</l>
<l rend="indent">Noctibus, insani sit mora longa freti!</l>
<l>Rupe sedens aliqua specto tua litora tristis</l>
<l n="30" rend="indent">Et, quo non possum corpore, mente feror.</l>
<l>Lumina quin etiam summa vigilantia turre</l>
<l rend="indent">Aut videt aut acies nostra videre putat.</l>
<l>Ter mihi deposita est in sicca vestis harena;</l>
<l rend="indent">Ter grave temptavi carpere nudus iter &mdash; </l>
<l n="35">Obstitit inceptis tumidum iuvenalibus aequor,</l>
<l rend="indent">Mersit et adversis ora natantis aquis.</l>
<l>At tu, de rapidis inmansuetissime ventis,</l>
<l rend="indent">Quid mecum certa proelia mente geris?</l>
<l>In me, si nescis, Borea, non aequora, saevis!</l>
<l n="40" rend="indent">Quid faceres, esset ni tibi notus amor?</l>
<l>Tam gelidus quod sis, num te tamen, inprobe, quondam</l>
<l rend="indent">Ignibus Actaeis incaluisse negas?</l>
<l>Gaudia rapturo siquis tibi claudere vellet</l>
<l rend="indent">Aerios aditus, quo paterere modo?</l>
<l n="45">Parce, precor, facilemque move moderatius auram &mdash; </l>
<l rend="indent">Imperet Hippotades sic tibi triste nihil!</l>
<l>Vana peto; precibusque meis obmurmurat ipse</l>
<l rend="indent">Quasque quatit, nulla parte coercet aquas.</l>
<l>Nunc daret audaces utinam mihi Daedalus alas &mdash; </l>
<l n="50" rend="indent">Icarium quamvis hinc prope litus abest!
<milestone ed="p" n="51" unit="carte"/></l>
<l>Quidquid erit, patiar, liceat modo corpus in auras</l>
<l rend="indent">Tollere, quod dubia saepe pependit aqua. </l>
<l>Interea, dum cuncta negant ventique fretumque,</l>
<l rend="indent">Mente agito furti tempora prima mei.</l>
<l n="55">Nox erat incipiens &mdash; namque est meminisse voluptas &mdash; </l>
<l rend="indent">Cum foribus patriis egrediebar amans.</l>
<l>Nec mora, deposito pariter cum veste timore</l>
<l rend="indent">Iactabam liquido bracchia lenta mari.</l>
<l>Luna fere tremulum praebebat lumen eunti</l>
<l n="60" rend="indent">Ut comes in nostras officiosa vias.</l>
<l>Hanc ego suspiciens, 'faveas, dea candida,' dixi,</l>
<l rend="indent">'Et subeant animo Latmia saxa tuo!</l>
<l>Non sinit Endymion te pectoris esse severi.</l>
<l rend="indent">Flecte, precor, vultus ad mea furta tuos!</l>
<l n="65">Tu dea mortalem caelo delapsa petebas;</l>
<l rend="indent">Vera loqui liceat! &mdash; quam sequor ipsa dea est.</l>
<l>Neu referam mores caelesti pectore dignos,</l>
<l rend="indent">Forma nisi in veras non cadit illa deas.</l>
<l>A Veneris facie non est prior ulla tuaque;</l>
<l n="70" rend="indent">Neve meis credas vocibus, ipsa vide!</l>
<l>Quantum, cum fulges radiis argentea puris,</l>
<l rend="indent">Concedunt flammis sidera cuncta tuis,</l>
<l>Tanto formosis formosior omnibus illa est.</l>
<l rend="indent">Si dubitas, caecum, Cynthia, lumen habes.'</l>
<l n="75">Haec ego, vel certe non his diversa, locutus</l>
<l rend="indent">Per mihi cedentes sponte ferebar aquas.</l>
<l>Unda repercussae radiabat imagine lunae,</l>
<l rend="indent">Et nitor in tacita nocte diurnus erat;</l>
<l>Nullaque vox usquam, nullum veniebat ad aures</l>
<l n="80" rend="indent">Praeter dimotae corpore murmur aquae.</l>
<l>Alcyones solae, memores Ceycis amati,</l>
<l rend="indent">Nescio quid visae sunt mihi dulce queri. </l>
<l>Iamque fatigatis umero sub utroque lacertis</l>
<l rend="indent">Fortiter in summas erigor altus aquas.</l>
<l n="85">Ut procul aspexi lumen, 'meus ignis in illo est:</l>
<l rend="indent">Illa meum,' dixi, 'litora lumen habent!'</l>
<l>Et subito lassis vires rediere lacertis,</l>
<l rend="indent">Visaque, quam fuerat, mollior unda mihi.</l>
<l>Frigora ne possim gelidi sentire profundi,</l>
<l n="90" rend="indent">Qui calet in cupido pectore, praestat amor.</l>
<l>Quo magis accedo propioraque litora fiunt,</l>
<l rend="indent">Quoque minus restat, plus libet ire mihi.</l>
<l>Cum vero possum cerni quoque, protinus addis</l>
<l rend="indent">Spectatrix animos, ut valeamque facis.</l>
<l n="95">Nunc etiam nando dominae placuisse laboro,</l>
<l rend="indent">Atque oculis iacto bracchia nostra tuis.</l>
<l>Te tua vix prohibet nutrix descendere in altum &mdash; </l>
<l rend="indent">Hoc quoque enim vidi, nec mihi verba dabam.</l>
<l>Nec tamen effecit, quamvis retinebat euntem,</l>
<l n="100" rend="indent">Ne fieret prima pes tuus udus aqua.</l>
<l>Excipis amplexu feliciaque oscula iungis &mdash; </l>
<l rend="indent">Oscula, di magni, trans mare digna peti! &mdash; </l>
<l>Eque tuis demptos umeris mihi tradis amictus,</l>
<l rend="indent">Et madidam siccas aequoris imbre comam.</l>
<l n="105">Cetera nox et nos et turris conscia novit,</l>
<l rend="indent">Quodque mihi lumen per vada monstrat iter.</l>
<l>Non magis illius numerari gaudia noctis</l>
<l rend="indent">Hellespontiaci quam maris alga potest;</l>
<l>Quo brevius spatium nobis ad furta dabatur,</l>
<l n="110" rend="indent">Hoc magis est cautum, ne foret illud iners.
<milestone ed="p" n="111" unit="carte"/></l>
<l>Iamque fugatura Tithoni coniuge noctem</l>
<l rend="indent">Praevius Aurorae Lucifer ortus erat; </l>
<l>Oscula congerimus properata sine ordine raptim</l>
<l rend="indent">Et querimur parvas noctibus esse moras.</l>
<l n="115">Atque ita cunctatus monitu nutricis amaro</l>
<l rend="indent">Frigida deserta litora turre peto.</l>
<l>Digredimur flentes, repetoque ego virginis aequor</l>
<l rend="indent">Respiciens dominam, dum licet, usque meam.</l>
<l>Siqua fides vero est, veniens hinc esse natator,</l>
<l n="120" rend="indent">Cum redeo, videor naufragus esse mihi.</l>
<l>Hoc quoque, si credes: ad te via prona videtur;</l>
<l rend="indent">A te cum redeo, clivus inertis aquae.</l>
<l>Invitus repeto patriam &mdash; quis credere possit?</l>
<l rend="indent">Invitus certe nunc moror urbe mea.</l>
<l n="125">Ei mihi! cur animis iuncti secernimur undis,</l>
<l rend="indent">Unaque mens, tellus non habet una duos?</l>
<l>Vel tua me Sestos, vel te mea sumat Abydos;</l>
<l rend="indent">Tam tua terra mihi, quam tibi nostra placet.</l>
<l>Cur ego confundor, quotiens confunditur aequor?</l>
<l n="130" rend="indent">Cur mihi, causa levis, ventus obesse potest?</l>
<l>Iam nostros curvi norunt delphines amores,</l>
<l rend="indent">Ignotum nec me piscibus esse reor.</l>
<l>Iam patet attritus solitarum limes aquarum,</l>
<l rend="indent">Non aliter multa quam via pressa rota.</l>
<l n="135">Quod mihi non esset nisi sic iter, ante querebar;</l>
<l rend="indent">At nunc per ventos hoc quoque deesse queror.</l>
<l>Fluctibus inmodicis Athamantidos aequora canent,</l>
<l rend="indent">Vixque manet portu tuta carina suo;</l>
<l>Hoc mare, cum primum de virgine nomina mersa,</l>
<l n="140" rend="indent">Quae tenet, est nanctum, tale fuisse puto.</l>
<l>Est satis amissa locus hic infamis ab Helle,</l>
<l rend="indent">Utque mihi parcat, nomine crimen habet. </l>
<l>Invideo Phrixo, quem per freta tristia tutum</l>
<l rend="indent">Aurea lanigero vellere vexit ovis;</l>
<l n="145">Nec tamen officium pecoris navisve requiro,</l>
<l rend="indent">Dummodo, quas findam corpore, dentur aquae.</l>
<l>Parte egeo nulla; fiat modo copia nandi,</l>
<l rend="indent">Idem navigium, navita, vector ero!</l>
<l>Nec sequor aut Helicen, aut, qua Tyros utitur, Arcton;</l>
<l n="150" rend="indent">Publica non curat sidera noster amor.</l>
<l>Andromedan alius spectet claramque Coronam,</l>
<l rend="indent">Quaeque micat gelido Parrhasis Ursa polo;</l>
<l>At mihi, quod Perseus et cum Iove Liber amarunt,</l>
<l rend="indent">Indicium dubiae non placet esse viae.</l>
<l n="155">Est aliud lumen, multo mihi certius istis,</l>
<l rend="indent">Non errat tenebris quo duce noster amor;</l>
<l>Hoc ego dum spectem, Colchos et in ultima Ponti,</l>
<l rend="indent">Quaque viam fecit Thessala pinus, eam,</l>
<l>Et iuvenem possim superare Palaemona nando</l>
<l n="160" rend="indent">Morsaque quem subito reddidit herba deum.</l>
<l>Saepe per adsiduos languent mea bracchia motus,</l>
<l rend="indent">Vixque per inmensas fessa trahuntur aquas.</l>
<l>His ego cum dixi: 'pretium non vile laboris,</l>
<l rend="indent">Iam dominae vobis colla tenenda dabo,'</l>
<l n="165">Protinus illa valent, atque ad sua praemia tendunt,</l>
<l rend="indent">Ut celer Eleo carcere missus equus.
<milestone ed="p" n="167" unit="carte"/></l>
<l>Ipse meos igitur servo, quibus uror, amores</l>
<l rend="indent">Teque, magis caelo digna puella, sequor.</l>
<l>Digna quidem caelo es &mdash; sed adhuc tellure morare,</l>
<l n="170" rend="indent">Aut dic, ad superos et mihi qua sit iter! </l>
<l>Hic es, et exigue misero contingis amanti,</l>
<l rend="indent">Cumque mea fiunt turbida mente freta.</l>
<l>Quid mihi, quod lato non separor aequore, prodest?</l>
<l rend="indent">Num minus haec nobis tam brevis obstat aqua?</l>
<l n="175">An malim, dubito, toto procul orbe remotus</l>
<l rend="indent">Cum domina longe spem quoque habere meam.</l>
<l>Quo propius nunc es, flamma propiore calesco,</l>
<l rend="indent">Et res non semper, spes mihi semper adest.</l>
<l>Paene manu quod amo, tanta est vicinia, tango;</l>
<l n="180" rend="indent">Saepe sed, heu, lacrimas hoc mihi 'paene' movet!</l>
<l>Velle quid est aliud fugientia prendere poma</l>
<l rend="indent">Spemque suo refugi fluminis ore sequi?</l>
<l>Ergo ego te numquam, nisi cum volet unda, tenebo,</l>
<l rend="indent">Et me felicem nulla videbit hiemps,</l>
<l n="185">Cumque minus firmum nil sit quam ventus et unda,</l>
<l rend="indent">In ventis et aqua spes mea semper erit?</l>
<l>Aestus adhuc tamen est. quid, cum mihi laeserit aequor</l>
<l rend="indent">Plias et Arctophylax Oleniumque pecus?</l>
<l>Aut ego non novi, quam sim temerarius, aut me</l>
<l n="190" rend="indent">In freta non cautus tum quoque mittet amor;</l>
<l>Neve putes id me, quod abest, promittere, tempus,</l>
<l rend="indent">Pignora polliciti non tibi tarda dabo.</l>
<l>Sit tumidum paucis etiamnunc noctibus aequor,</l>
<l rend="indent">Ire per invitas experiemur aquas;</l>
<l n="195">Aut mihi continget felix audacia salvo,</l>
<l rend="indent">Aut mors solliciti finis amoris erit!</l>
<l>Optabo tamen ut partis expellar in illas,</l>
<l rend="indent">Et teneant portus naufraga membra tuos;</l>
<l>Flebis enim tactuque meum dignabere corpus</l>
<l n="200" rend="indent">Et 'mortis,' dices, 'huic ego causa fui!' </l>
<l>Scilicet interitus offenderis omine nostri,</l>
<l rend="indent">Litteraque invisa est hac mea parte tibi.</l>
<l>Desino &mdash; parce queri! sed uti mare finiat iram,</l>
<l rend="indent">Accedant, quaeso, fac tua vota meis.</l>
<l n="205">Pace brevi nobis opus est, dum transferor isto;</l>
<l rend="indent">Cum tua contigero litora, perstet hiemps!</l>
<l>Istic est aptum nostrae navale carinae,</l>
<l rend="indent">Et melius nulla stat mea puppis aqua.</l>
<l>Illic me claudat Boreas, ubi dulce morari est!</l>
<l n="210" rend="indent">Tunc piger ad nandum, tunc ego cautus ero,</l>
<l>Nec faciam surdis convicia fluctibus ulla,</l>
<l rend="indent">Triste nataturo nec querar esse fretum.</l>
<l>Me pariter venti teneant tenerique lacerti,</l>
<l rend="indent">Per causas istic inpediarque duas!</l>
<l n="215">Cum patietur hiemps, remis ego corporis utar;</l>
<l rend="indent">Lumen in adspectu tu modo semper habe!</l>
<l>Interea pro me pernoctet epistula tecum,</l>
<l rend="indent">Quam precor ut minima prosequar ipse mora!</l></div1>
<div1 type="poem" n="19">
<head>Hero Leandro</head>
<l>Quam mihi misisti verbis, Leandre, salutem</l>
<l rend="indent">Ut possim missam rebus habere, veni!</l>
<l>Longa mora est nobis omnis, quae gaudia differt.</l>
<l rend="indent">Da veniam fassae; non patienter amo!</l>
<l n="5">Urimur igne pari, sed sum tibi viribus inpar:</l>
<l rend="indent">Fortius ingenium suspicor esse viris.</l>
<l>Ut corpus, teneris ita mens infirma puellis &mdash; </l>
<l rend="indent">Deficiam, parvi temporis adde moram! </l>
<l>Vos modo venando, modo rus geniale colendo</l>
<l n="10" rend="indent">Ponitis in varia tempora longa mora.</l>
<l>Aut fora vos retinent aut unctae dona palaestrae,</l>
<l rend="indent">Flectitis aut freno colla sequacis equi;</l>
<l>Nunc volucrem laqueo, nunc piscem ducitis hamo;</l>
<l rend="indent">Diluitur posito serior hora mero.</l>
<l n="15">His mihi summotae, vel si minus acriter urar,</l>
<l rend="indent">Quod faciam, superest praeter amare nihil.</l>
<l>Quod superest facio, teque, o mea sola voluptas,</l>
<l rend="indent">Plus quoque, quam reddi quod mihi possit, amo!</l>
<l>Aut ego cum cana de te nutrice susurro,</l>
<l n="20" rend="indent">Quaeque tuum, miror, causa moretur iter;</l>
<l>Aut mare prospiciens odioso concita vento</l>
<l rend="indent">Corripio verbis aequora paene tuis;</l>
<l>Aut, ubi saevitiae paulum gravis unda remisit,</l>
<l rend="indent">Posse quidem, sed te nolle venire, queror;</l>
<l n="25">Dumque queror lacrimae per amantia lumina manant,</l>
<l rend="indent">Pollice quas tremulo conscia siccat anus.</l>
<l>Saepe tui specto si sint in litore passus,</l>
<l rend="indent">Inpositas tamquam servet harena notas;</l>
<l>Utque rogem de te et scribam tibi, siquis Abydo</l>
<l n="30" rend="indent">Venerit, aut, quaero, siquis Abydon eat.</l>
<l>Quid referam, quotiens dem vestibus oscula, quas tu</l>
<l rend="indent">Hellespontiaca ponis iturus aqua?</l>
<l>Sic ubi lux acta est et noctis amicior hora</l>
<l rend="indent">Exhibuit pulso sidera clara die,</l>
<l n="35">Protinus in summo vigilantia lumina tecto</l>
<l rend="indent">Ponimus, adsuetae signa notamque viae, </l>
<l>Tortaque versato ducentes stamina fuso</l>
<l rend="indent">Feminea tardas fallimus arte moras.</l>
<l>Quid loquar interea tam longo tempore, quaeris?</l>
<l n="40" rend="indent">Nil nisi Leandri nomen in ore meo est.</l>
<l>'Iamne putas exisse domo mea gaudia, nutrix,</l>
<l rend="indent">An vigilant omnes, et timet ille suos?</l>
<l>Iamne suas umeris illum deponere vestes,</l>
<l rend="indent">Pallade iam pingui tinguere membra putas?'</l>
<l n="45">Adnuit illa fere; non nostra quod oscula curet,</l>
<l rend="indent">Sed movet obrepens somnus anile caput.</l>
<l>Postque morae minimum 'iam certe navigat,' inquam,</l>
<l rend="indent">'Lentaque dimotis bracchia iactat aquis.'</l>
<l>Paucaque cum tacta perfeci stamina terra,</l>
<l n="50" rend="indent">An medio possis, quaerimus, esse freto.</l>
<l>Et modo prospicimus, timida modo voce precamur,</l>
<l rend="indent">Ut tibi det faciles utilis aura vias;</l>
<l>Auribus incertas voces captamus, et omnem</l>
<l rend="indent">Adventus strepitum credimus esse tui.</l>
<l n="55">Sic ubi deceptae pars est mihi maxima noctis</l>
<l rend="indent">Acta, subit furtim lumina fessa sopor.
<milestone ed="p" n="57" unit="carte"/></l>
<l>Forsitan invitus mecum tamen, inprobe, dormis,</l>
<l rend="indent">Et, quamquam non vis ipse venire, venis.</l>
<l>Nam modo te videor prope iam spectare natantem,</l>
<l n="60" rend="indent">Bracchia nunc umeris umida ferre meis,</l>
<l>Nunc dare, quae soleo, madidis velamina membris,</l>
<l rend="indent">Pectora nunc nostro iuncta fovere sinu</l>
<l>Multaque praeterea linguae reticenda modestae,</l>
<l rend="indent">Quae fecisse iuvat, facta referre pudet.</l>
<l n="65">Me miseram! brevis est haec et non vera voluptas;</l>
<l rend="indent">Nam tu cum somno semper abire soles. </l>
<l>Firmius, o, cupidi tandem coeamus amantes,</l>
<l rend="indent">Nec careant vera gaudia nostra fide!</l>
<l>Cur ego tot viduas exegi frigida noctes?</l>
<l n="70" rend="indent">Cur totiens a me, lente morator, abes?</l>
<l>Est mare, confiteor, non nunc tractabile nanti;</l>
<l rend="indent">Nocte sed hesterna lenior aura fuit.</l>
<l>Cur ea praeterita est? cur non ventura timebas?</l>
<l rend="indent">Tam bona cur periit, nec tibi rapta via est?</l>
<l n="75">Protinus ut similis detur tibi copia cursus,</l>
<l rend="indent">Hoc melior certe, quo prior, illa fuit.</l>
<l>At cito mutata est pacati forma profundi.</l>
<l rend="indent">Tempore, cum properas, saepe minore venis.</l>
<l>Hic, puto, deprensus nil, quod querereris, haberes,</l>
<l n="80" rend="indent">Meque tibi amplexo nulla noceret hiemps.</l>
<l>Certe ego tum ventos audirem laeta sonantis,</l>
<l rend="indent">Et numquam placidas esse precarer aquas.</l>
<l>Quid tamen evenit, cur sis metuentior undae</l>
<l rend="indent">Contemptumque prius nunc vereare fretum?</l>
<l n="85">Nam memini, cum te saevum veniente minaxque</l>
<l rend="indent">Non minus, aut multo non minus, aequor erat;</l>
<l>Cum tibi clamabam: 'sic tu temerarius esto,</l>
<l rend="indent">Ne miserae virtus sit tua flenda mihi!'</l>
<l>Unde novus timor hic, quoque illa audacia fugit?</l>
<l n="90" rend="indent">Magnus ubi est spretis ille natator aquis?</l>
<l>Sis tamen hoc potius, quam quod prius esse solebas,</l>
<l rend="indent">Et facias placidum per mare tutus iter &mdash; </l>
<l>Dummodo sis idem, dum sic, ut scribis, amemur,</l>
<l rend="indent">Flammaque non fiat frigidus illa cinis. </l>
<l n="95">Non ego tam ventos timeo mea vota morantes,</l>
<l rend="indent">Quam similis vento ne tuus erret amor,</l>
<l>Ne non sim tanti, superentque pericula causam,</l>
<l rend="indent">Et videar merces esse labore minor.</l>
<l>Interdum metuo, patria ne laedar et inpar</l>
<l n="100" rend="indent">Dicar Abydeno Thressa puella toro.</l>
<l>Ferre tamen possum patientius omnia, quam si</l>
<l rend="indent">Otia nescio qua paelice captus agis,</l>
<l>In tua si veniunt alieni colla lacerti,</l>
<l rend="indent">Fitque novus nostri finis amoris amor.</l>
<l n="105">A, potius peream, quam crimine vulnerer isto,</l>
<l rend="indent">Fataque sint culpa nostra priora tua!</l>
<l>Nec, quia venturi dederis mihi signa doloris,</l>
<l rend="indent">Haec loquor aut fama sollicitata nova.</l>
<l>Omnia sed vereor &mdash; quis enim securus amavit?</l>
<l n="110" rend="indent">Cogit et absentes plura timere locus.</l>
<l>Felices illas, sua quas praesentia nosse</l>
<l rend="indent">Crimina vera iubet, falsa timere vetat!</l>
<l>Nos tam vana movet, quam facta iniuria fallit,</l>
<l rend="indent">Incitat et morsus error uterque pares.
<milestone ed="p" n="115" unit="carte"/></l>
<l n="115">O utinam venias, aut ut ventusve paterve</l>
<l rend="indent">Causaque sit certe femina nulla morae!</l>
<l>Quodsi quam sciero, moriar, mihi crede, dolendo;</l>
<l rend="indent">Iamdudum pecca, si mea fata petis!</l>
<l>Sed neque peccabis, frustraque ego terreor istis,</l>
<l n="120" rend="indent">Quoque minus venias, invida pugnat hiemps.</l>
<l>Me miseram! quanto planguntur litora fluctu,</l>
<l rend="indent">Et latet obscura condita nube dies! </l>
<l>Forsitan ad pontum mater pia venerit Helles,</l>
<l rend="indent">Mersaque roratis nata fleatur aquis &mdash; </l>
<l n="125">An mare ab inviso privignae nomine dictum</l>
<l rend="indent">Vexat in aequoream versa noverca deam?</l>
<l>Non favet, ut nunc est, teneris locus iste puellis;</l>
<l rend="indent">Hac Helle periit, hac ego laedor aqua.</l>
<l>At tibi flammarum memori, Neptune, tuarum</l>
<l n="130" rend="indent">Nullus erat ventis inpediendus amor &mdash; </l>
<l>Si neque Amymone nec, laudatissima forma,</l>
<l rend="indent">Criminis est Tyro fabula vana tui,</l>
<l>Lucidaque Alcyone Calyceque Hecataeone nata,</l>
<l rend="indent">Et nondum nexis angue Medusa comis,</l>
<l n="135">Flavaque Laudice caeloque recepta Celaeno,</l>
<l rend="indent">Et quarum memini nomina lecta mihi.</l>
<l>Has certe pluresque canunt, Neptune, poetae</l>
<l rend="indent">Molle latus lateri conposuisse tuo.</l>
<l>Cur igitur, totiens vires expertus amoris,</l>
<l n="140" rend="indent">Adsuetum nobis turbine claudis iter?</l>
<l>Parce, ferox, latoque mari tua proelia misce!</l>
<l rend="indent">Seducit terras haec brevis unda duas.</l>
<l>Te decet aut magnas magnum iactare carinas,</l>
<l rend="indent">Aut etiam totis classibus esse trucem;</l>
<l n="145">Turpe deo pelagi iuvenem terrere natantem,</l>
<l rend="indent">Gloriaque est stagno quolibet ista minor.</l>
<l>Nobilis ille quidem est et clarus origine, sed non</l>
<l rend="indent">A tibi suspecto ducit Ulixe genus.</l>
<l>Da veniam servaque duos! natat ille, sed isdem</l>
<l n="150" rend="indent">Corpus Leandri, spes mea pendet aquis. </l>
<l>Sternuit en lumen! &mdash; posito nam scribimus illo &mdash; </l>
<l rend="indent">Sternuit et nobis prospera signa dedit.</l>
<l>Ecce, merum nutrix faustos instillat in ignes,</l>
<l rend="indent">'Cras' que 'erimus plures,' inquit, et ipsa bibit.</l>
<l n="155">Effice nos plures, evicta per aequora lapsus,</l>
<l rend="indent">O penitus toto corde recepte mihi!</l>
<l>In tua castra redi, socii desertor amoris;</l>
<l rend="indent">Ponuntur medio cur mea membra toro?</l>
<l>Quod timeas, non est! auso Venus ipsa favebit,</l>
<l n="160" rend="indent">Sternet et aequoreas aequore nata vias.</l>
<l>Ire libet medias ipsi mihi saepe per undas,</l>
<l rend="indent">Sed solet hoc maribus tutius esse fretum.</l>
<l>Nam cur hac vectis Phrixo Phrixique sorore</l>
<l rend="indent">Sola dedit vastis femina nomen aquis?</l>
<l n="165">Forsitan ad reditum metuas ne tempora desint,</l>
<l rend="indent">Aut gemini nequeas ferre laboris onus.
<milestone ed="p" n="167" unit="carte"/></l>
<l>At nos diversi medium coeamus in aequor</l>
<l rend="indent">Obviaque in summis oscula demus aquis,</l>
<l>Atque ita quisque suas iterum redeamus ad urbes;</l>
<l n="170" rend="indent">Exiguum, sed plus quam nihil illud erit!</l>
<l>Vel pudor hic utinam, qui nos clam cogit amare,</l>
<l rend="indent">Vel timidus famae cedere vellet amor!</l>
<l>Nunc, male res iunctae, calor et reverentia pugnant.</l>
<l rend="indent">Quid sequar, in dubio est; haec decet, ille iuvat.</l>
<l n="175">Ut semel intravit Colchos Pagasaeus Iason,</l>
<l rend="indent">Inpositam celeri Phasida puppe tulit;</l>
<l>Ut semel Idaeus Lacedaemona venit adulter,</l>
<l rend="indent">Cum praeda rediit protinus ille sua. </l>
<l>Tu quam saepe petis, quod amas, tam saepe relinquis,</l>
<l n="180" rend="indent">Et quotiens grave sit puppibus ire, natas.</l>
<l>Sic tamen, o iuvenis tumidarum victor aquarum,</l>
<l rend="indent">Sic facito spernas, ut vereare, fretum!</l>
<l>Arte laboratae merguntur ab aequore naves;</l>
<l rend="indent">Tu tua plus remis bracchia posse putas?</l>
<l n="185">Quod cupis, hoc nautae metuunt, Leandre, natare;</l>
<l rend="indent">Exitus hic fractis puppibus esse solet.</l>
<l>Me miseram! cupio non persuadere, quod hortor,</l>
<l rend="indent">Sisque, precor, monitis fortior ipse meis &mdash; </l>
<l>Dummodo pervenias excussaque saepe per undas</l>
<l n="190" rend="indent">Inicias umeris bracchia lassa meis!</l>
<l>Sed mihi, caeruleas quotiens obvertor ad undas,</l>
<l rend="indent">Nescio quo pavidum frigore pectus hebet.</l>
<l>Nec minus hesternae confundor imagine noctis,</l>
<l rend="indent">Quamvis est sacris illa piata meis.</l>
<l n="195">Namque sub aurora, iam dormitante lucerna,</l>
<l rend="indent">Somnia quo cerni tempore vera solent,</l>
<l>Stamina de digitis cecidere sopore remissis,</l>
<l rend="indent">Collaque pulvino nostra ferenda dedi.</l>
<l>Hic ego ventosas nantem delphina per undas</l>
<l n="200" rend="indent">Cernere non dubia sum mihi visa fide,</l>
<l>Quem postquam bibulis inlisit fluctus harenis,</l>
<l rend="indent">Unda simul miserum vitaque deseruit.</l>
<l>Quidquid id est, timeo; nec tu mea somnia ride</l>
<l rend="indent">Nec nisi tranquillo bracchia crede mari!</l>
<l n="205">Si tibi non parcis, dilectae parce puellae,</l>
<l rend="indent">Quae numquam nisi te sospite sospes ero! </l>
<l>Spes tamen est fractis vicinae pacis in undis;</l>
<l rend="indent">Tu placidas toto pectore finde vias!</l>
<l>Interea nanti, quoniam freta pervia non sunt,</l>
<l n="210" rend="indent">Leniat invisas littera missa moras.</l></div1>
<div1 type="poem" n="20">
<head>Acontius Cydippae</head>
<l>&lsqb; Accipe, Cydippe, despecti nomen Aconti,</l>
<l rend="indent">Illius, in pomo qui tibi verba dedit. &rsqb;</l>
<l>Pone metum! nihil hic iterum iurabis amanti;</l>
<l rend="indent">Promissam satis est te semel esse mihi.</l>
<l>Perlege! discedat sic corpore languor ab isto,</l>
<l rend="indent">Quod meus est ulla parte dolere dolor!</l>
<l n="5">Quid pudor ante subit? nam, sicut in aede Dianae,</l>
<l rend="indent">Suspicor ingenuas erubuisse genas.</l>
<l>Coniugium pactamque fidem, non crimina posco;</l>
<l rend="indent">Debitus ut coniunx, non ut adulter amo.</l>
<l>Verba licet repetas, quae demptus ab arbore fetus</l>
<l n="10" rend="indent">Pertulit ad castas me iaciente manus;</l>
<l>Invenies illic, id te spondere, quod opto</l>
<l rend="indent">Te potius, virgo, quam meminisse deam.</l>
<l>Nunc quoque avemus idem, sed idem tamen acrius illud;</l>
<l rend="indent">Adsumpsit vires auctaque flamma mora est,</l>
<l n="15">Quique fuit numquam parvus, nunc tempore longo</l>
<l rend="indent">Et spe, quam dederas tu mihi, crevit amor. </l>
<l>Spem mihi tu dederas, meus hic tibi credidit ardor.</l>
<l rend="indent">Non potes hoc factum teste negare dea.</l>
<l>Adfuit et, praesens ut erat, tua verba notavit</l>
<l n="20" rend="indent">Et visa est mota dicta tulisse coma.</l>
<l>Deceptam dicas nostra te fraude licebit,</l>
<l rend="indent">Dum fraudis nostrae causa feratur amor.</l>
<l>Fraus mea quid petiit, nisi uti tibi iungerer, unum?</l>
<l rend="indent">Id te, quod quereris, conciliare potest.</l>
<l n="25">Non ego natura nec sum tam callidus usu;</l>
<l rend="indent">Sollertem tu me, crede, puella, facis.</l>
<l>Te mihi conpositis &mdash; siquid tamen egimus &mdash; a me</l>
<l rend="indent">Adstrinxit verbis ingeniosus Amor.</l>
<l>Dictatis ab eo feci sponsalia verbis,</l>
<l n="30" rend="indent">Consultoque fui iuris Amore vafer.</l>
<l>Sit fraus huic facto nomen, dicarque dolosus,</l>
<l rend="indent">Si tamen est, quod ames, velle tenere dolus!</l>
<l>En, iterum scribo mittoque rogantia verba!</l>
<l rend="indent">Altera fraus haec est, quodque queraris habes.</l>
<l n="35">Si noceo, quod amo, fateor, sine fine nocebo,</l>
<l rend="indent">Teque, peti caveas tu licet, usque petam.</l>
<l>Per gladios alii placitas rapuere puellas;</l>
<l rend="indent">Scripta mihi caute littera crimen erit?</l>
<l>Di faciant, possim plures inponere nodos,</l>
<l n="40" rend="indent">Ut tua sit nulla libera parte fides!</l>
<l>Mille doli restant &mdash; clivo sudamus in imo;</l>
<l rend="indent">Ardor inexpertum nil sinet esse meus.</l>
<l>Sit dubium, possisne capi; captabere certe.</l>
<l rend="indent">Exitus in dis est, sed capiere tamen. </l>
<l n="45">Ut partem effugias, non omnia retia falles,</l>
<l rend="indent">Quae tibi, quam credis, plura tetendit Amor.</l>
<l>Si non proficient artes, veniemus ad arma,</l>
<l rend="indent">Inque tui cupido rapta ferere sinu.</l>
<l>Non sum, qui soleam Paridis reprehendere factum,</l>
<l n="50" rend="indent">Nec quemquam, qui vir, posset ut esse, fuit.</l>
<l>Nos quoque &mdash; sed taceo! mors huius poena rapinae</l>
<l rend="indent">Ut sit, erit, quam te non habuisse, minor.</l>
<l>Aut esses formosa minus, peterere modeste;</l>
<l rend="indent">Audaces facie cogimur esse tua.</l>
<l n="55">Tu facis hoc oculique tui, quibus ignea cedunt</l>
<l rend="indent">Sidera, qui flammae causa fuere meae;</l>
<l>Hoc faciunt flavi crines et eburnea cervix,</l>
<l rend="indent">Quaeque, precor, veniant in mea colla manus,</l>
<l>Et decor et vultus sine rusticitate pudentes,</l>
<l n="60" rend="indent">Et, Thetidis qualis vix rear esse, pedes.</l>
<l>Cetera si possem laudare, beatior essem,</l>
<l rend="indent">Nec dubito, totum quin sibi par sit opus.
<milestone ed="p" n="63" unit="carte"/></l>
<l>Hac ego conpulsus, non est mirabile, forma</l>
<l rend="indent">Si pignus volui vocis habere tuae.</l>
<l n="65">Denique, dum captam tu te cogare fateri,</l>
<l rend="indent">Insidiis esto capta puella meis.</l>
<l>Invidiam patiar; passo sua praemia dentur.</l>
<l rend="indent">Cur suus a tanto crimine fructus abest?</l>
<l>Hesionen Telamon, Briseida cepit Achilles;</l>
<l n="70" rend="indent">Utraque victorem nempe secuta virum.</l>
<l>Quamlibet accuses et sis irata licebit,</l>
<l rend="indent">Irata liceat dum mihi posse frui. </l>
<l>Idem, qui facimus, factam tenuabimus iram,</l>
<l rend="indent">Copia placandi sit modo parva tui.</l>
<l n="75">Ante tuos liceat flentem consistere vultus</l>
<l rend="indent">Et liceat lacrimis addere verba suis,</l>
<l>Utque solent famuli, cum verbera saeva verentur,</l>
<l rend="indent">Tendere submissas ad tua crura manus!</l>
<l>Ignoras tua iura; voca! cur arguor absens?</l>
<l n="80" rend="indent">Iamdudum dominae more venire iube.</l>
<l>Ipsa meos scindas licet imperiosa capillos,</l>
<l rend="indent">Oraque sint digitis livida nostra tuis.</l>
<l>Omnia perpetiar; tantum fortasse timebo,</l>
<l rend="indent">Corpore laedatur ne manus ista meo.</l>
<l n="85">Sed neque conpedibus nec me conpesce catenis &mdash; </l>
<l rend="indent">Servabor firmo vinctus amore tui!</l>
<l>Cum bene se quantumque voles satiaverit ira,</l>
<l rend="indent">Ipsa tibi dices: 'quam patienter amat!'</l>
<l>Ipsa tibi dices, ubi videris omnia ferri:</l>
<l n="90" rend="indent">'Tam bene qui servit, serviat iste mihi!'</l>
<l>Nunc reus infelix absens agor, et mea, cum sit</l>
<l rend="indent">Optima, non ullo causa tuente perit.</l>
<l>Hoc quoque &mdash; quantumvis sit scriptum iniuria nostrum,</l>
<l rend="indent">Quod de me solo, nempe, queraris, habes.</l>
<l n="95">Non meruit falli mecum quoque Delia; si non</l>
<l rend="indent">Vis mihi promissum reddere, redde deae.</l>
<l>Adfuit et vidit, cum tu decepta rubebas,</l>
<l rend="indent">Et vocem memori condidit aure tuam.</l>
<l>Omina re careant! nihil est violentius illa,</l>
<l n="100" rend="indent">Cum sua, quod nolim, numina laesa videt. </l>
<l>Testis erit Calydonis aper, sic saevus, ut illo</l>
<l rend="indent">Sit magis in natum saeva reperta parens.</l>
<l>Testis et Actaeon, quondam fera creditus illis,</l>
<l rend="indent">Ipse dedit leto cum quibus ante feras;</l>
<l n="105">Quaeque superba parens saxo per corpus oborto</l>
<l rend="indent">Nunc quoque Mygdonia flebilis adstat humo.</l>
<l>Ei mihi! Cydippe, timeo tibi dicere verum,</l>
<l rend="indent">Ne videar causa falsa monere mea;</l>
<l>Dicendum tamen est. hoc est, mihi crede, quod aegra</l>
<l n="110" rend="indent">Ipso nubendi tempore saepe iaces.</l>
<l>Consulit ipsa tibi, neu sis periura, laborat,</l>
<l rend="indent">Et salvam salva te cupit esse fide.</l>
<l>Inde fit ut, quotiens existere perfida temptas,</l>
<l rend="indent">Peccatum totiens corrigat illa tuum.</l>
<l n="115">Parce movere feros animosae virginis arcus;</l>
<l rend="indent">Mitis adhuc fieri, si patiare, potest.</l>
<l>Parce, precor, teneros corrumpere febribus artus;</l>
<l rend="indent">Servetur facies ista fruenda mihi.</l>
<l>Serventur vultus ad nostra incendia nati,</l>
<l n="120" rend="indent">Quique subest niveo lenis in ore rubor.</l>
<l>Hostibus et siquis, ne fias nostra, repugnat,</l>
<l rend="indent">Sic sit ut invalida te solet esse mihi!
<milestone ed="p" n="123" unit="carte"/></l>
<l>Torqueor ex aequo vel te nubente vel aegra</l>
<l rend="indent">Dicere nec possum, quid minus ipse velim;</l>
<l n="125">Maceror interdum, quod sim tibi causa dolendi</l>
<l rend="indent">Teque mea laedi calliditate puto.</l>
<l>In caput ut nostrum dominae periuria quaeso</l>
<l rend="indent">Eveniant; poena tuta sit illa mea! </l>
<l>Ne tamen ignorem, quid agas, ad limina crebro</l>
<l n="130" rend="indent">Anxius huc illuc dissimulanter eo;</l>
<l>Subsequor ancillam furtim famulumque, requirens</l>
<l rend="indent">Profuerint somni quid tibi quidve cibi.</l>
<l>Me miserum, quod non medicorum iussa ministro,</l>
<l rend="indent">Effingoque manus, adsideoque toro!</l>
<l n="135">Et rursus miserum, quod me procul inde remoto,</l>
<l rend="indent">Quem minime vellem, forsitan alter adest!</l>
<l>Ille manus istas effingit, et adsidet aegrae</l>
<l rend="indent">Invisus superis cum superisque mihi,</l>
<l>Dumque suo temptat salientem pollice venam,</l>
<l n="140" rend="indent">Candida per causam bracchia saepe tenet,</l>
<l>Contrectatque sinus, et forsitan oscula iungit.</l>
<l rend="indent">Officio merces plenior ista suo est!</l>
<l>Quis tibi permisit nostras praecerpere messes?</l>
<l rend="indent">Ad saepem alterius quis tibi fecit iter?</l>
<l n="145">Iste sinus meus est! mea turpiter oscula sumis!</l>
<l rend="indent">A mihi promisso corpore tolle manus!</l>
<l>Inprobe, tolle manus! quam tangis, nostra futura est;</l>
<l rend="indent">Postmodo si facies istud, adulter eris.</l>
<l>Elige de vacuis quam non sibi vindicet alter;</l>
<l n="150" rend="indent">Si nescis, dominum res habet ista suum.</l>
<l>Nec mihi credideris &mdash; recitetur formula pacti;</l>
<l rend="indent">Neu falsam dicas esse, fac ipsa legat!</l>
<l>Alterius thalamo, tibi nos, tibi dicimus, exi!</l>
<l rend="indent">Quid facis hic? exi! non vacat iste torus! </l>
<l n="155">Nam quod habes et tu gemini verba altera pacti,</l>
<l rend="indent">Non erit idcirco par tua causa meae.</l>
<l>Haec mihi se pepigit, pater hanc tibi, primus ab illa;</l>
<l rend="indent">Sed propior certe quam pater ipsa sibi est.</l>
<l>Promisit pater hanc, haec se iuravit amanti;</l>
<l n="160" rend="indent">Ille homines, haec est testificata deam.</l>
<l>Hic metuit mendax, haec et periura vocari;</l>
<l rend="indent">An dubitas, hic sit maior an ille metus?</l>
<l>Denique, ut amborum conferre pericula possis,</l>
<l rend="indent">Respice ad eventus &mdash; haec cubat, ille valet.</l>
<l n="165">Nos quoque dissimili certamina mente subimus;</l>
<l rend="indent">Nec spes par nobis nec timor aequus adest.</l>
<l>Tu petis ex tuto; gravior mihi morte repulsa est,</l>
<l rend="indent">Idque ego iam, quod tu forsan amabis, amo.</l>
<l>Si tibi iustitiae, si recti cura fuisset,</l>
<l n="170" rend="indent">Cedere debueras ignibus ipse meis.</l>
<l>Nunc, quoniam ferus hic pro causa pugnat iniqua,</l>
<l rend="indent">Ad quid, Cydippe, littera nostra redit?</l>
<l>Hic facit ut iaceas et sis suspecta Dianae;</l>
<l rend="indent">Hunc tu, si sapias, limen adire vetes.</l>
<l n="175">Hoc faciente subis tam saeva pericula vitae &mdash; </l>
<l rend="indent">Atque utinam pro te, qui movet illa, cadat!</l>
<l>Quem si reppuleris, nec, quem dea damnat, amaris,</l>
<l rend="indent">Tu tunc continuo, certe ego salvus ero.</l>
<l>Siste metum, virgo! stabili potiere salute,</l>
<l n="180" rend="indent">Fac modo polliciti conscia templa colas;</l>
<l>Non bove mactato caelestia numina gaudent,</l>
<l rend="indent">Sed, quae praestanda est et sine teste, fide. 
<milestone ed="p" n="183" unit="carte"/></l>
<l>Ut valeant aliae, ferrum patiuntur et ignes,</l>
<l rend="indent">Fert aliis tristem sucus amarus opem.</l>
<l n="185">Nil opus est istis; tantum periuria vita</l>
<l rend="indent">Teque simul serva meque datamque fidem!</l>
<l>Praeteritae veniam dabit ignorantia culpae &mdash; </l>
<l rend="indent">Exciderant animo foedera lecta tuo.</l>
<l>Admonita es modo voce mea cum casibus istis,</l>
<l n="190" rend="indent">Quos, quotiens temptas fallere, ferre soles.</l>
<l>His quoque vitatis in partu nempe rogabis,</l>
<l rend="indent">Ut tibi luciferas adferat illa manus?</l>
<l>Audiet et repetens quae sunt audita requiret,</l>
<l rend="indent">Iste tibi de quo coniuge partus eat.</l>
<l n="195">Promittes votum &mdash; scit te promittere falso;</l>
<l rend="indent">Iurabis &mdash; scit te fallere posse deos!</l>
<l>Non agitur de me; cura maiore laboro.</l>
<l rend="indent">Anxia sunt causa pectora nostra tua.</l>
<l>Cur modo te dubiam pavidi flevere parentes,</l>
<l n="200" rend="indent">Ignaros culpae quos facis esse tuae?</l>
<l>Et cur ignorent? matri licet omnia narres.</l>
<l rend="indent">Nil tua, Cydippe, facta ruboris habent.</l>
<l>Ordine fac referas ut sis mihi cognita primum</l>
<l rend="indent">Sacra pharetratae dum facit ipsa deae;</l>
<l n="205">Ut te conspecta subito, si forte notasti,</l>
<l rend="indent">Restiterim fixis in tua membra genis;</l>
<l>Et, te dum nimium miror, nota certa furoris,</l>
<l rend="indent">Deciderint umero pallia lapsa meo;</l>
<l>Postmodo nescio qua venisse volubile malum,</l>
<l n="210" rend="indent">Verba ferens doctis insidiosa notis, </l>
<l>Quod quia sit lectum sancta praesente Diana,</l>
<l rend="indent">Esse tuam vinctam numine teste fidem</l>
<l>Ne tamen ignoret, scripti sententia quae sit,</l>
<l rend="indent">Lecta tibi quondam nunc quoque verba refer.</l>
<l n="215">'Nube, precor,' dicet, 'cui te bona numina iungunt;</l>
<l rend="indent">Quem fore iurasti, sit gener ille mihi.</l>
<l>Quisquis is est, placeat, quoniam placet ante Dianae!'</l>
<l rend="indent">Talis erit mater, si modo mater erit.</l>
<l>Sed tamen ut quaerat quis sim qualisque, videto.</l>
<l n="220" rend="indent">Inveniet vobis consuluisse deam.</l>
<l>Insula, Coryciis quondam celeberrima nymphis,</l>
<l rend="indent">Cingitur Aegaeo, nomine Cea, mari.</l>
<l>Illa mihi patria est; nec, si generosa probatis</l>
<l rend="indent">Nomina, despectis arguor ortus avis.</l>
<l n="225">Sunt et opes nobis, sunt et sine crimine mores;</l>
<l rend="indent">Amplius utque nihil, me tibi iungit Amor.</l>
<l>Appeteres talem vel non iurata maritum;</l>
<l rend="indent">Iuratae vel non talis habendus eram.</l>
<l>Haec tibi me in somnis iaculatrix scribere Phoebe;</l>
<l n="230" rend="indent">Haec tibi me vigilem scribere iussit Amor;</l>
<l>E quibus alterius mihi iam nocuere sagittae,</l>
<l rend="indent">Alterius noceant ne tibi tela, cave!</l>
<l>Iuncta salus nostra est &mdash; miserere meique tuique;</l>
<l rend="indent">Quid dubitas unam ferre duobus opem?</l>
<l n="235">Quod si contigerit, cum iam data signa sonabunt,</l>
<l rend="indent">Tinctaque votivo sanguine Delos erit, </l>
<l>Aurea ponetur mali felicis imago,</l>
<l rend="indent">Causaque versiculis scripta duobus erit:</l>
<l>Effigie pomi testatur Acontius huius</l>
<l n="240" rend="indent">Quae fuerint in eo scripta fuisse rata.</l>
<l>Longior infirmum ne lasset epistula corpus</l>
<l rend="indent">Clausaque consueto sit sibi fine: vale!</l></div1>
<div1 type="poem" n="21">
<head>Cydippe Acontio</head>
<l>&lsqb; Littera pervenit tua, quo consuevit, Aconti,</l>
<l rend="indent">Et paene est oculis insidiate meis. &rsqb;</l>
<l>Pertimui, scriptumque tuum sine murmure legi,</l>
<l rend="indent">Iuraret ne quos inscia lingua deos.</l>
<l>Et, puto, captasses iterum, nisi, ut ipse fateris,</l>
<l rend="indent">Promissam scires me satis esse semel.</l>
<l n="5">Nec lectura fui, sed, si tibi dura fuissem,</l>
<l rend="indent">Aucta foret saevae forsitan ira deae.</l>
<l>Omnia cum faciam, cum dem pia tura Dianae,</l>
<l rend="indent">Illa tamen iusta plus tibi parte favet,</l>
<l>Utque cupis credi, memori te vindicat ira;</l>
<l n="10" rend="indent">Talis in Hippolyto vix fuit illa suo.</l>
<l>At melius virgo favisset virginis annis,</l>
<l rend="indent">Quos vereor paucos ne velit esse mihi.</l>
<l>Languor enim causis non apparentibus haeret;</l>
<l rend="indent">Adiuvor et nulla fessa medentis ope.</l>
<l n="15">Quam tibi nunc gracilem vix haec rescribere quamque</l>
<l rend="indent">Pallida vix cubito membra levare putas? </l>
<l>Nunc timor accedit, ne quis nisi conscia nutrix</l>
<l rend="indent">Colloquii nobis sentiat esse vices.</l>
<l>Ante fores sedet haec quid agamque rogantibus intus,</l>
<l n="20" rend="indent">Ut possim tuto scribere, 'dormit,' ait.</l>
<l>Mox, ubi, secreti longi causa optima, somnus</l>
<l rend="indent">Credibilis tarda desinit esse mora,</l>
<l>Iamque venire videt quos non admittere durum est,</l>
<l rend="indent">Excreat et dicta dat mihi signa nota.</l>
<l n="25">Sicut erant, properans verba inperfecta relinquo,</l>
<l rend="indent">Et tegitur trepido littera coepta sinu.</l>
<l>Inde meos digitos iterum repetita fatigat;</l>
<l rend="indent">Quantus sis nobis adspicis ipse labor.</l>
<l>Quo peream si dignus eras, ut vera loquamur;</l>
<l n="30" rend="indent">Sed melior iusto quamque mereris ego.</l>
<l>Ergo te propter totiens incerta salutis</l>
<l rend="indent">Commentis poenas doque dedique tuis?</l>
<l>Haec nobis formae te laudatore superbae</l>
<l rend="indent">Contingit merces? et placuisse nocet?</l>
<l n="35">Si tibi deformis, quod mallem, visa fuissem,</l>
<l rend="indent">Culpatum nulla corpus egeret ope;</l>
<l>Nunc laudata gemo, nunc me certamine vestro</l>
<l rend="indent">Perditis, et proprio vulneror ipsa bono.</l>
<l>Dum neque tu cedis, nec se putat ille secundum,</l>
<l n="40" rend="indent">Tu votis obstas illius, ille tuis.</l>
<l>Ipsa velut navis iactor quam certus in altum</l>
<l rend="indent">Propellit Boreas, aestus et unda refert, </l>
<l>Cumque dies caris optata parentibus instat,</l>
<l rend="indent">Inmodicus pariter corporis ardor adest &mdash; </l>
<l n="45">Ei mihi, coniugii tempus crudelis ad ipsum</l>
<l rend="indent">Persephone nostras pulsat acerba fores!</l>
<l>Iam pudet, et timeo, quamvis mihi conscia non sim,</l>
<l rend="indent">Offensos videar ne meruisse deos.
<milestone ed="p" n="49" unit="carte"/></l>
<l>Accidere haec aliquis casu contendit, at alter</l>
<l n="50" rend="indent">Acceptum superis hunc negat esse virum;</l>
<l>Neve nihil credas in te quoque dicere famam,</l>
<l rend="indent">Facta veneficiis pars putat ista tuis.</l>
<l>Causa latet, mala nostra patent; vos pace movetis</l>
<l rend="indent">Aspera submota proelia, plector ego!</l>
<l n="55">Dic age nunc, solitoque tibi ne decipe more:</l>
<l rend="indent">Quid facies odio, sic ubi amore noces?</l>
<l>Si laedis, quod amas, hostem sapienter amabis &mdash; </l>
<l rend="indent">Me, precor, ut serves, perdere, dire, velis!</l>
<l>Aut tibi iam nulla est speratae cura puellae,</l>
<l n="60" rend="indent">Quam ferus indigna tabe perire sinis,</l>
<l>Aut, dea si frustra pro me tibi saeva rogatur,</l>
<l rend="indent">Qua mihi te iactes, gratia nulla tua est.</l>
<l>Elige, quid fingas: non vis placare Dianam &mdash; </l>
<l rend="indent">Inmemor es nostri; non potes &mdash; illa tui est!</l>
<l n="65">Vel numquam mallem vel non mihi tempore in illo</l>
<l rend="indent">Esset in Aegaeis cognita Delos aquis!</l>
<l>Tunc mea difficili deducta est aequore navis,</l>
<l rend="indent">Et fuit ad coeptas hora sinistra vias.</l>
<l>Quo pede processi! quo me pede limine movi!</l>
<l n="70" rend="indent">Picta citae tetigi quo pede texta ratis! </l>
<l>Bis tamen adverso redierunt carbasa vento &mdash; </l>
<l rend="indent">Mentior, a demens! ille secundus erat!</l>
<l>Ille secundus erat qui me referebat euntem,</l>
<l rend="indent">Quique parum felix inpediebat iter.</l>
<l n="75">Atque utinam constans contra mea vela fuisset &mdash; </l>
<l rend="indent">Sed stultum est venti de levitate queri.</l>
<l>Mota loci fama properabam visere Delon</l>
<l rend="indent">Et facere ignava puppe videbar iter.</l>
<l>Quam saepe ut tardis feci convicia remis,</l>
<l n="80" rend="indent">Questaque sum vento lintea parca dari!</l>
<l>Et iam transieram Myconon, iam Tenon et Andron,</l>
<l rend="indent">Inque meis oculis candida Delos erat;</l>
<l>Quam procul ut vidi, 'quid me fugis, insula,' dixi,</l>
<l rend="indent">'Laberis in magno numquid, ut ante, mari?'</l>
<l n="85">Institeram terrae, cum iam prope luce peracta</l>
<l rend="indent">Demere purpureis sol iuga vellet equis.</l>
<l>Quos idem solitos postquam revocavit ad ortus,</l>
<l rend="indent">Comuntur nostrae matre iubente comae.</l>
<l>Ipsa dedit gemmas digitis et crinibus aurum,</l>
<l n="90" rend="indent">Et vestes umeris induit ipsa meis.</l>
<l>Protinus egressae superis, quibus insula sacra est,</l>
<l rend="indent">Flava salutatis tura merumque damus;</l>
<l>Dumque parens aras votivo sanguine tingit,</l>
<l rend="indent">Sectaque fumosis ingerit exta focis,</l>
<l n="95">Sedula me nutrix altas quoque ducit in aedes,</l>
<l rend="indent">Erramusque vago per loca sacra pede.</l>
<l>Et modo porticibus spatior modo munera regum</l>
<l rend="indent">Miror et in cunctis stantia signa locis; </l>
<l>Miror et innumeris structam de cornibus aram,</l>
<l n="100" rend="indent">Et de qua pariens arbore nixa dea est,</l>
<l>Et quae praeterea &mdash; neque enim meminive libetve</l>
<l rend="indent">Quidquid ibi vidi dicere &mdash; Delos habet.
<milestone ed="p" n="103" unit="carte"/></l>
<l>Forsitan haec spectans a te spectabar, Aconti,</l>
<l rend="indent">Visaque simplicitas est mea posse capi.</l>
<l n="105">In templum redeo gradibus sublime Dianae &mdash; </l>
<l rend="indent">Tutior hoc ecquis debuit esse locus?</l>
<l>Mittitur ante pedes malum cum carmine tali &mdash; </l>
<l rend="indent">Ei mihi, iuravi nunc quoque paene tibi!</l>
<l>Sustulit hoc nutrix mirataque 'perlege!' dixit.</l>
<l n="110" rend="indent">Insidias legi, magne poeta, tuas!</l>
<l>Nomine coniugii dicto confusa pudore,</l>
<l rend="indent">Sensi me totis erubuisse genis,</l>
<l>Luminaque in gremio veluti defixa tenebam &mdash; </l>
<l rend="indent">Lumina propositi facta ministra tui.</l>
<l n="115">Inprobe, quid gaudes? aut quae tibi gloria parta est?</l>
<l rend="indent">Quidve vir elusa virgine laudis habes?</l>
<l>Non ego constiteram sumpta peltata securi,</l>
<l rend="indent">Qualis in Iliaco Penthesilea solo;</l>
<l>Nullus Amazonio caelatus balteus auro,</l>
<l n="120" rend="indent">Sicut ab Hippolyte, praeda relata tibi est.</l>
<l>Verba quid exultas tua si mihi verba dederunt,</l>
<l rend="indent">Sumque parum prudens capta puella dolis?</l>
<l>Cydippen pomum, pomum Schoeneida cepit;</l>
<l rend="indent">Tu nunc Hippomenes scilicet alter eris! </l>
<l n="125">At fuerat melius, si te puer iste tenebat,</l>
<l rend="indent">Quem tu nescio quas dicis habere faces,</l>
<l>More bonis solito spem non corrumpere fraude;</l>
<l rend="indent">Exoranda tibi, non capienda fui!</l>
<l>Cur, me cum peteres, ea non profitenda putabas,</l>
<l n="130" rend="indent">Propter quae nobis ipse petendus eras?</l>
<l>Cogere cur potius quam persuadere volebas,</l>
<l rend="indent">Si poteram audita condicione capi?</l>
<l>Quid tibi nunc prodest iurandi formula iuris</l>
<l rend="indent">Linguaque praesentem testificata deam?</l>
<l n="135">Quae iurat, mens est. sed nil iuravimus illa;</l>
<l rend="indent">Illa fidem dictis addere sola potest.</l>
<l>Consilium prudensque animi sententia iurat,</l>
<l rend="indent">Et nisi iudicii vincula nulla valent.</l>
<l>Si tibi coniugium volui promittere nostrum,</l>
<l n="140" rend="indent">Exige polliciti debita iura tori;</l>
<l>Sed si nil dedimus praeter sine pectore vocem,</l>
<l rend="indent">Verba suis frustra viribus orba tenes.</l>
<l>Non ego iuravi &mdash; legi iurantia verba;</l>
<l rend="indent">Vir mihi non isto more legendus eras.</l>
<l n="145">Decipe sic alias &mdash; succedat epistula pomo!</l>
<l rend="indent">Si valet hoc, magnas ditibus aufer opes;</l>
<l>Fac iurent reges sua se tibi regna daturos,</l>
<l rend="indent">Sitque tuum toto quidquid in orbe placet!</l>
<l>Maior es hoc ipsa multum, mihi crede, Diana,</l>
<l n="150" rend="indent">Si tua tam praesens littera numen habet.
<milestone ed="p" n="151" unit="carte"/></l>
<l>Cum tamen haec dixi, cum me tibi firma negavi,</l>
<l rend="indent">Cum bene promissi causa peracta mei est,</l>
<l>Confiteor, timeo saevae Latoidos iram</l>
<l rend="indent">Et corpus laedi suspicor inde meum. </l>
<l n="155">Nam quare, quotiens socialia sacra parantur,</l>
<l rend="indent">Nupturae totiens languida membra cadunt?</l>
<l>Ter mihi iam veniens positas Hymenaeus ad aras</l>
<l rend="indent">Fugit, et a thalami limine terga dedit,</l>
<l>Vixque manu pigra totiens infusa resurgunt</l>
<l n="160" rend="indent">Lumina, vix moto corripit igne faces.</l>
<l>Saepe coronatis stillant unguenta capillis</l>
<l rend="indent">Et trahitur multo splendida palla croco.</l>
<l n="163">Cum tetigit limen, lacrimas mortisque timorem</l>
<l rend="indent">Cernit et a cultu multa remota suo,</l>
<l n="167">Et pudet in tristi laetum consurgere turba,</l>
<l n="168" rend="indent">Quique erat in palla, transit in ora rubor.</l>
<l n="165">Proicit ipse sua deductas fronte coronas,</l>
<l rend="indent">Spissaque de nitidis tergit amoma comis;</l>
<l>At mihi, vae miserae! torrentur febribus artus</l>
<l n="170" rend="indent">Et gravius iusto pallia pondus habent,</l>
<l>Nostraque plorantes video super ora parentes,</l>
<l rend="indent">Et face pro thalami fax mihi mortis adest.</l>
<l>Parce laboranti, picta dea laeta pharetra,</l>
<l rend="indent">Daque salutiferam iam mihi fratris opem.</l>
<l n="175">Turpe tibi est, illum causas depellere leti,</l>
<l rend="indent">Te contra titulum mortis habere meae.</l>
<l>Numquid, in umbroso cum velles fonte lavari,</l>
<l rend="indent">Inprudens vultus ad tua labra tuli,</l>
<l>Praeteriive tuas de tot caelestibus aras,</l>
<l n="180" rend="indent">Ave mea spreta est vestra parente parens? </l>
<l>Nil ego peccavi, nisi quod periuria legi</l>
<l rend="indent">Inque parum fausto carmine docta fui.</l>
<l>Tu quoque pro nobis, si non mentiris amorem,</l>
<l rend="indent">Tura feras; prosint, quae nocuere, manus!</l>
<l n="185">Cur, qui succenses quod adhuc tibi pacta puella</l>
<l rend="indent">Non tua sit, fieri ne tua possit, agis?</l>
<l>Omnia de viva tibi sunt speranda; quid aufert</l>
<l rend="indent">Saeva mihi vitam, spem tibi diva mei?</l>
<l>Nec tu credideris illum, cui destinor uxor,</l>
<l n="190" rend="indent">Aegra superposita membra fovere manu.</l>
<l>Adsidet ille quidem, quantum permittitur, ipse</l>
<l rend="indent">Sed meminit nostrum virginis esse torum.</l>
<l>Iam quoque nescio quid de me sensisse videtur;</l>
<l rend="indent">Nam lacrimae causa saepe latente cadunt,</l>
<l n="195">Et minus audacter blanditur et oscula rara</l>
<l rend="indent">Applicat et timido me vocat ore suam.
<milestone ed="p" n="197" unit="carte"/></l>
<l>Nec miror sensisse, notis cum prodar apertis;</l>
<l rend="indent">In dextrum versor, cum venit ille, latus,</l>
<l>Nec loquor, et tecto simulatur lumine somnus,</l>
<l n="200" rend="indent">Captantem tactus reicioque manum.</l>
<l>Ingemit et tacito suspirat pectore, meque</l>
<l rend="indent">Offensam, quamvis non mereatur, habet.</l>
<l>Ei mihi, quod gaudes, et te iuvat ista voluntas!</l>
<l rend="indent">Ei mihi, quod sensus sum tibi fassa meos!</l>
<l n="205">At mihi siqua foret, tu nostra iustius ira,</l>
<l rend="indent">Qui mihi tendebas retia, dignus eras.</l>
<l>Scribis, ut invalidum liceat tibi visere corpus.</l>
<l rend="indent">Es procul a nobis, et tamen inde noces.</l>
<l>Mirabar quare tibi nomen Acontius esset;</l>
<l n="210" rend="indent">Quod faciat longe vulnus, acumen habes. </l>
<l>Certe ego convalui nondum de vulnere tali,</l>
<l rend="indent">Ut iaculo scriptis eminus icta tuis.</l>
<l>Quid tamen huc venias? sane miserabile corpus,</l>
<l rend="indent">Ingenii videas magna tropaea tui!</l>
<l n="215">Concidimus macie; color est sine sanguine, qualem</l>
<l rend="indent">In pomo refero mente fuisse tuo,</l>
<l>Candida nec mixto sublucent ora rubore.</l>
<l rend="indent">Forma novi talis marmoris esse solet;</l>
<l>Argenti color est inter convivia talis,</l>
<l n="220" rend="indent">Quod tactum gelidae frigore pallet aquae.</l>
<l>Si me nunc videas, visam prius esse negabis,</l>
<l rend="indent">'Arte nec est,' dices, 'ista petita mea,'</l>
<l>Promissique fidem, ne sim tibi iuncta, remittes,</l>
<l rend="indent">Et cupies illud non meminisse deam.</l>
<l n="225">Forsitan et facies iurem ut contraria rursus,</l>
<l rend="indent">Quaeque legam mittes altera verba mihi.</l>
<l>Sed tamen adsideas utinam, quod et ipse rogabas,</l>
<l rend="indent">Et videas sponsae languida membra tuae!</l>
<l>Durius ut ferro iam sit tibi pectus, Aconti,</l>
<l n="230" rend="indent">Tu veniam nostris vocibus ipse petas.</l>
<l>Ne tamen ignores ope qua revalescere possim,</l>
<l rend="indent">Quaeritur a Delphis fata canente deo.</l>
<l>Is quoque nescio quam, nunc ut vaga fama susurrat,</l>
<l rend="indent">Neclectam queritur teste sorore fidem.</l>
<l n="235">Hoc deus, hoc vates, hoc edita carmina dicunt &mdash; </l>
<l rend="indent">A! desunt voto numina nulla tuo!</l>
<l>Unde tibi favor hic? nisi si nova forte reperta est</l>
<l rend="indent">Quae capiat magnos littera lecta deos. </l>
<l>Teque tenente deos numen sequor ipsa deorum,</l>
<l n="240" rend="indent">Doque libens victas in tua vota manus;</l>
<l>Fassaque sum matri deceptae foedera linguae</l>
<l rend="indent">Lumina fixa tenens plena pudoris humo.</l>
<l>Cetera cura tua est; plus hoc quoque virgine factum,</l>
<l rend="indent">Non timuit tecum quod mea charta loqui.</l>
<l n="245">Iam satis invalidos calamo lassavimus artus,</l>
<l rend="indent">Et manus officium longius aegra negat.</l>
<l>Quid, nisi, quod cupio me iam coniungere tecum,</l>
<l rend="indent">Restat, ut adscribat littera nostra:  Vale? </l></div1>
</body></text>

<text lang="la" n="Med.">
<body>
<head>Medicamina faciei femineae</head>
<div1 type="poem" n="Med.">
<l>Discite quae faciem commendet cura, puellae,</l>
<l rend="indent">Et quo sit vobis forma tuenda modo.</l>
<l>Cultus humum sterilem Cerealia pendere iussit</l>
<l rend="indent">Munera, mordaces interiere rubi.</l>
<l n="5">Cultus et in pomis sucos emendat acerbos,</l>
<l rend="indent">Fissaque adoptivas accipit arbor opes.</l>
<l>Culta placent. auro sublimia tecta linuntur,</l>
<l rend="indent">Nigra sub imposito marmore terra latet:</l>
<l>Vellera saepe eadem Tyrio medicantur a&euml;no:</l>
<l n="10" rend="indent">Sectile deliciis India praebet ebur.</l>
<l>Forsitan antiquae Tatio sub rege Sabinae</l>
<l rend="indent">Maluerint, quam se, rura paterna coli:</l>
<l>Cum matrona, premens altum rubicunda sedile,</l>
<l rend="indent">Assiduum duro pollice nebat opus,</l>
<l n="15">Ipsaque claudebat quos filia paverat agnos,</l>
<l rend="indent">Ipsa dabat virgas caesaque ligna foco.</l>
<l>At vestrae matres teneras peperere puellas.</l>
<l rend="indent">Vultis inaurata corpora veste tegi,</l>
<l>Vultis odoratos positu variare capillos,</l>
<l n="20" rend="indent">Conspicuam gemmis vultis habere manum:</l>
<l>Induitis collo lapides oriente petitos,</l>
<l rend="indent">Et quantos onus est aure tulisse duos.</l>
<l>Nec tamen indignum: sit vobis cura placendi,</l>
<l rend="indent">Cum comptos habeant saecula nostra viros. </l>
<l n="25">Feminea vestri poliuntur lege mariti,</l>
<l rend="indent">Et vix ad cultus nupta, quod addat, habet.</l>
<l>Se sibi quaeque parant, nec quos venentur amores</l>
<l rend="indent">Refert; munditia crimina nulla merent.</l>
<l>Rure latent finguntque comas; licet arduus illas</l>
<l n="30" rend="indent">Celet Athos, cultas altus habebit Athos.</l>
<l>Est etiam placuisse sibi cuicumque voluptas;</l>
<l rend="indent">Virginibus cordi grataque forma sua est.</l>
<l>Laudatas homini volucris Iunonia pennas</l>
<l rend="indent">Explicat, et forma multa superbit avis.</l>
<l n="35">Sic potius vos urget amor quam fortibus herbis,</l>
<l rend="indent">Quas maga terribili subsecat arte manus.</l>
<l>Nec vos graminibus nec mixto credite suco,</l>
<l rend="indent">Nec temptate nocens virus amantis equae;</l>
<l>Nec mediae Marsis finduntur cantibus angues,</l>
<l n="40" rend="indent">Nec redit in fontes unda supina suos;</l>
<l>Et quamvis aliquis Temesaea removerit aera,</l>
<l rend="indent">Numquam Luna suis excutietur equis.</l>
<l>Prima sit in vobis morum tutela, puellae.</l>
<l rend="indent">Ingenio facies conciliante placet.</l>
<l n="45">Certus amor morum est: formam populabitur aetas,</l>
<l rend="indent">Et placitus rugis vultus aratus erit.</l>
<l>Tempus erit, quo vos speculum vidisse pigebit,</l>
<l rend="indent">Et veniet rugis altera causa dolor.</l>
<l>Sufficit et longum probitas perdurat in aevum,</l>
<l n="50" rend="indent">Perque suos annos hinc bene pendet amor. 
<milestone ed="p" n="50" unit="carte"/></l>
<l>Dic age, cum teneros somnus dimiserit artus,</l>
<l rend="indent">Candida quo possint ora nitere modo.</l>
<l>Hordea, quae Libyci ratibus misere coloni,</l>
<l rend="indent">Exue de palea tegminibusque suis.</l>
<l n="55">Par ervi mensura decem madefiat ab ovis:</l>
<l rend="indent">Sed cumulent libras hordea nuda duas.</l>
<l>Haec ubi ventosas fuerint siccata per auras,</l>
<l rend="indent">Lenta iube scabra frangat asella mola:</l>
<l>Et quae prima cadent vivaci cornua cervo,</l>
<l n="60" rend="indent">Contere in haec (solidi sexta fac assis eat).</l>
<l>Iamque ubi pulvereae fuerint confusa farinae,</l>
<l rend="indent">Protinus in cumeris omnia cerne cavis.</l>
<l>Adice narcissi bis sex sine cortice bulbos,</l>
<l rend="indent">Strenua quos puro marmore dextra terat.</l>
<l n="65">Sextantemque trahat gummi cum semine Tusco:</l>
<l rend="indent">Huc novies tanto plus tibi mellis eat.</l>
<l>Quaecumque afficiet tali medicamine vultum</l>
<l rend="indent">Fulgebit speculo levior ipsa suo.</l>
<l>Nec tu pallentes dubita torrere lupinos,</l>
<l n="70" rend="indent">Et simul inflantes corpora frige fabas;</l>
<l>Utraque sex habeant aequo discrimine libras,</l>
<l rend="indent">Utraque da nigris comminuenda molis.</l>
<l>Nec cerussa tibi nec nitri spuma rubentis</l>
<l rend="indent">Desit et Illyrica quae venit iris humo.</l>
<l n="75">Da validis iuvenum pariter subigenda lacertis:</l>
<l rend="indent">Sed iustum tritis uncia pondus erit.</l>
<l>Addita de querulo volucrum medicamina nido</l>
<l rend="indent">Ore fugant maculas: alcyonea vocant. </l>
<l>Pondere, si quaeris, quo sim contentus in illis,</l>
<l n="80" rend="indent">Quod trahit in partes uncia secta duas.</l>
<l>Ut coeant apteque lini per corpora possint,</l>
<l rend="indent">Adice de flavis Attica mella favis.</l>
<l>Quamvis tura deos irataque numina placent,</l>
<l rend="indent">Non tamen accensis omnia danda focis.</l>
<l n="85">Tus ubi miscueris radenti tubera nitro,</l>
<l rend="indent">Ponderibus iustis fac sit utrimque triens.</l>
<l>Parte minus quarta dereptum cortice gummi,</l>
<l rend="indent">Et modicum e myrrhis pinguibus adde cubum.</l>
<l>Haec ubi contrieris, per densa foramina cerne:</l>
<l n="90" rend="indent">Pulvis ab infuso melle premendus erit.</l>
<l>Profuit et marathros bene olentibus addere myrrhis,</l>
<l rend="indent">(Quinque trahant marathri scrupula, myrrha novem)</l>
<l>Arentisque rosae quantum manus una prehendat,</l>
<l rend="indent">Cumque Ammoniaco mascula tura sale.</l>
<l n="95">Hordea quem faciunt, illis affunde cremorem:</l>
<l rend="indent">Aequent expensas cum sale tura rosas.</l>
<l>Tempore sint parvo molli licet illita vultu,</l>
<l rend="indent">Haerebit toto multus in ore color.</l>
<l>Vidi quae gelida madefacta papavera lympha</l>
<l n="100" rend="indent">Contereret, teneris illineretque genis.</l></div1>
</body></text>

<text lang="la" n="Ars"><body>
<head>Ars Amatoria</head>
<div1 type="book" n="1">
<head>Liber primus</head>
<l>Siquis in hoc artem populo non novit amandi,</l>
<l rend="indent">Hoc legat et lecto carmine doctus amet.</l>
<l>Arte citae veloque rates remoque moventur,</l>
<l rend="indent">Arte leves currus: arte regendus amor.</l>
<l n="5">Curribus Automedon lentisque erat aptus habenis,</l>
<l rend="indent">Tiphys in Haemonia puppe magister erat:</l>
<l>Me Venus artificem tenero praefecit Amori;</l>
<l rend="indent">Tiphys et Automedon dicar Amoris ego.</l>
<l>Ille quidem ferus est et qui mihi saepe repugnet:</l>
<l n="10" rend="indent">Sed puer est, aetas mollis et apta regi.</l>
<l>Phillyrides puerum cithara perfecit Achillem,</l>
<l rend="indent">Atque animos placida contudit arte feros.</l>
<l>Qui totiens socios, totiens exterruit hostes,</l>
<l rend="indent">Creditur annosum pertimuisse senem.</l>
<l n="15">Quas Hector sensurus erat, poscente magistro</l>
<l rend="indent">Verberibus iussas praebuit ille manus.</l>
<l>Aeacidae Chiron, ego sum praeceptor Amoris:</l>
<l rend="indent">Saevus uterque puer, natus uterque dea.</l>
<l>Sed tamen et tauri cervix oneratur aratro,</l>
<l n="20" rend="indent">Frenaque magnanimi dente teruntur equi;</l>
<l>Et mihi cedet Amor, quamvis mea vulneret arcu</l>
<l rend="indent">Pectora, iactatas excutiatque faces.</l>
<l>Quo me fixit Amor, quo me violentius ussit,</l>
<l rend="indent">Hoc melior facti vulneris ultor ero: </l>
<l n="25">Non ego, Phoebe, datas a te mihi mentiar artes,</l>
<l rend="indent">Nec nos a&euml;riae voce monemur avis,</l>
<l>Nec mihi sunt visae Clio Cliusque sorores</l>
<l rend="indent">Servanti pecudes vallibus, Ascra, tuis:</l>
<l>Usus opus movet hoc: vati parete perito;</l>
<l n="30" rend="indent">Vera canam: coeptis, mater Amoris, ades!</l>
<l>Este procul, vittae tenues, insigne pudoris,</l>
<l rend="indent">Quaeque tegis medios, instita longa, pedes.</l>
<l>Nos venerem tutam concessaque furta canemus,</l>
<l rend="indent">Inque meo nullum carmine crimen erit.
<milestone ed="p" n="35" unit="carte"/></l>
<l n="35">Principio, quod amare velis, reperire labora,</l>
<l rend="indent">Qui nova nunc primum miles in arma venis.</l>
<l>Proximus huic labor est placitam exorare puellam:</l>
<l rend="indent">Tertius, ut longo tempore duret amor.</l>
<l>Hic modus, haec nostro signabitur area curru:</l>
<l n="40" rend="indent">Haec erit admissa meta terenda rota.</l>
<l>Dum licet, et loris passim potes ire solutis,</l>
<l rend="indent">Elige cui dicas 'tu mihi sola places.'</l>
<l>Haec tibi non tenues veniet delapsa per auras:</l>
<l rend="indent">Quaerenda est oculis apta puella tuis.</l>
<l n="45">Scit bene venator, cervis ubi retia tendat,</l>
<l rend="indent">Scit bene, qua frendens valle moretur aper;</l>
<l>Aucupibus noti frutices; qui sustinet hamos,</l>
<l rend="indent">Novit quae multo pisce natentur aquae:</l>
<l>Tu quoque, materiam longo qui quaeris amori,</l>
<l n="50" rend="indent">Ante frequens quo sit disce puella loco.</l>
<l>Non ego quaerentem vento dare vela iubebo,</l>
<l rend="indent">Nec tibi, ut invenias, longa terenda via est. </l>
<l>Andromedan Perseus nigris portarit ab Indis,</l>
<l rend="indent">Raptaque sit Phrygio Graia puella viro,</l>
<l n="55">Tot tibi tamque dabit formosas Roma puellas,</l>
<l rend="indent">'Haec habet' ut dicas 'quicquid in orbe fuit.'</l>
<l>Gargara quot segetes, quot habet Methymna racemos,</l>
<l rend="indent">Aequore quot pisces, fronde teguntur aves,</l>
<l>Quot caelum stellas, tot habet tua Roma puellas:</l>
<l n="60" rend="indent">Mater in Aeneae constitit urbe sui.</l>
<l>Seu caperis primis et adhuc crescentibus annis,</l>
<l rend="indent">Ante oculos veniet vera puella tuos:</l>
<l>Sive cupis iuvenem, iuvenes tibi mille placebunt.</l>
<l rend="indent">Cogeris voti nescius esse tui:</l>
<l n="65">Seu te forte iuvat sera et sapientior aetas,</l>
<l rend="indent">Hoc quoque, crede mihi, plenius agmen erit.</l>
<l>Tu modo Pompeia lentus spatiare sub umbra,</l>
<l rend="indent">Cum sol Herculei terga leonis adit:</l>
<l>Aut ubi muneribus nati sua munera mater</l>
<l n="70" rend="indent">Addidit, externo marmore dives opus.</l>
<l>Nec tibi vitetur quae, priscis sparsa tabellis,</l>
<l rend="indent">Porticus auctoris Livia nomen habet:</l>
<l>Quaque parare necem miseris patruelibus ausae</l>
<l rend="indent">Belides et stricto stat ferus ense pater.</l>
<l n="75">Nec te praetereat Veneri ploratus Adonis,</l>
<l rend="indent">Cultaque Iudaeo septima sacra Syro. </l>
<l>Nec fuge linigerae Memphitica templa iuvencae:</l>
<l rend="indent">Multas illa facit, quod fuit ipsa Iovi.</l>
<l>Et fora conveniunt (quis credere possit?) amori:</l>
<l n="80" rend="indent">Flammaque in arguto saepe reperta foro:</l>
<l>Subdita qua Veneris facto de marmore templo</l>
<l rend="indent">Appias expressis a&euml;ra pulsat aquis,</l>
<l>Illo saepe loco capitur consultus Amori,</l>
<l rend="indent">Quique aliis cavit, non cavet ipse sibi:</l>
<l n="85">Illo saepe loco desunt sua verba diserto,</l>
<l rend="indent">Resque novae veniunt, causaque agenda sua est.</l>
<l>Hunc Venus e templis, quae sunt confinia, ridet:</l>
<l rend="indent">Qui modo patronus, nunc cupit esse cliens.</l>
<l>Sed tu praecipue curvis venare theatris:</l>
<l n="90" rend="indent">Haec loca sunt voto fertiliora tuo.</l>
<l>Illic invenies quod ames, quod ludere possis,</l>
<l rend="indent">Quodque semel tangas, quodque tenere velis.</l>
<l>Ut redit itque frequens longum formica per agmen,</l>
<l rend="indent">Granifero solitum cum vehit ore cibum,</l>
<l n="95">Aut ut apes saltusque suos et olentia nactae</l>
<l rend="indent">Pascua per flores et thyma summa volant,</l>
<l>Sic ruit ad celebres cultissima femina ludos:</l>
<l rend="indent">Copia iudicium saepe morata meum est.</l>
<l>Spectatum veniunt, veniunt spectentur ut ipsae:</l>
<l n="100" rend="indent">Ille locus casti damna pudoris habet.
<milestone ed="p" n="101" unit="carte"/></l>
<l>Primus sollicitos fecisti, Romule, ludos,</l>
<l rend="indent">Cum iuvit viduos rapta Sabina viros. </l>
<l>Tunc neque marmoreo pendebant vela theatro,</l>
<l rend="indent">Nec fuerant liquido pulpita rubra croco;</l>
<l n="105">Illic quas tulerant nemorosa Palatia, frondes</l>
<l rend="indent">Simpliciter positae, scena sine arte fuit;</l>
<l>In gradibus sedit populus de caespite factis,</l>
<l rend="indent">Qualibet hirsutas fronde tegente comas.</l>
<l>Respiciunt, oculisque notant sibi quisque puellam</l>
<l n="110" rend="indent">Quam velit, et tacito pectore multa movent.</l>
<l>Dumque, rudem praebente modum tibicine Tusco,</l>
<l rend="indent">Ludius aequatam ter pede pulsat humum,</l>
<l>In medio plausu (plausus tunc arte carebant)</l>
<l rend="indent">Rex populo praedae signa petita dedit.</l>
<l n="115">Protinus exiliunt, animum clamore fatentes,</l>
<l rend="indent">Virginibus cupidas iniciuntque manus.</l>
<l>Ut fugiunt aquilas, timidissima turba, columbae,</l>
<l rend="indent">Ut fugit invisos agna novella lupos:</l>
<l>Sic illae timuere viros sine more ruentes;</l>
<l n="120" rend="indent">Constitit in nulla qui fuit ante color.</l>
<l>Nam timor unus erat, facies non una timoris:</l>
<l rend="indent">Pars laniat crines, pars sine mente sedet;</l>
<l>Altera maesta silet, frustra vocat altera matrem:</l>
<l rend="indent">Haec queritur, stupet haec; haec manet, illa fugit;</l>
<l n="125">Ducuntur raptae, genialis praeda, puellae,</l>
<l rend="indent">Et potuit multas ipse decere timor.</l>
<l>Siqua repugnarat nimium comitemque negabat,</l>
<l rend="indent">Sublatam cupido vir tulit ipse sinu,</l>
<l>Atque ita 'quid teneros lacrimis corrumpis ocellos?</l>
<l n="130" rend="indent">Quod matri pater est, hoc tibi' dixit 'ero.'</l>
<l>Romule, militibus scisti dare commoda solus:</l>
<l rend="indent">Haec mihi si dederis commoda, miles ero.</l>
<l>Scilicet ex illo sollemnia more theatra</l>
<l rend="indent">Nunc quoque formosis insidiosa manent. 
<milestone ed="p" n="135" unit="carte"/></l>
<l n="135">Nec te nobilium fugiat certamen equorum;</l>
<l rend="indent">Multa capax populi commoda Circus habet.</l>
<l>Nil opus est digitis, per quos arcana loquaris,</l>
<l rend="indent">Nec tibi per nutus accipienda nota est:</l>
<l>Proximus a domina, nullo prohibente, sedeto,</l>
<l n="140" rend="indent">Iunge tuum lateri qua potes usque latus;</l>
<l>Et bene, quod cogit, si nolis, linea iungi,</l>
<l rend="indent">Quod tibi tangenda est lege puella loci.</l>
<l>Hic tibi quaeratur socii sermonis origo,</l>
<l rend="indent">Et moveant primos publica verba sonos.</l>
<l n="145">Cuius equi veniant, facito, studiose, requiras:</l>
<l rend="indent">Nec mora, quisquis erit, cui favet illa, fave.</l>
<l>At cum pompa frequens caelestibus ibit eburnis,</l>
<l rend="indent">Tu Veneri dominae plaude favente manu;</l>
<l>Utque fit, in gremium pulvis si forte puellae</l>
<l n="150" rend="indent">Deciderit, digitis excutiendus erit:</l>
<l>Etsi nullus erit pulvis, tamen excute nullum:</l>
<l rend="indent">Quaelibet officio causa sit apta tuo.</l>
<l>Pallia si terra nimium demissa iacebunt,</l>
<l rend="indent">Collige, et inmunda sedulus effer humo;</l>
<l n="155">Protinus, officii pretium, patiente puella</l>
<l rend="indent">Contingent oculis crura videnda tuis.</l>
<l>Respice praeterea, post vos quicumque sedebit,</l>
<l rend="indent">Ne premat opposito mollia terga genu.</l>
<l>Parva leves capiunt animos: fuit utile multis</l>
<l n="160" rend="indent">Pulvinum facili composuisse manu.</l>
<l>Profuit et tenui ventos movisse tabella,</l>
<l rend="indent">Et cava sub tenerum scamna dedisse pedem.</l>
<l>Hos aditus Circusque novo praebebit amori,</l>
<l rend="indent">Sparsaque sollicito tristis harena foro. </l>
<l n="165">Illa saepe puer Veneris pugnavit harena,</l>
<l rend="indent">Et qui spectavit vulnera, vulnus habet.</l>
<l>Dum loquitur tangitque manum poscitque libellum</l>
<l rend="indent">Et quaerit posito pignore, vincat uter,</l>
<l>Saucius ingemuit telumque volatile sensit,</l>
<l n="170" rend="indent">Et pars spectati muneris ipse fuit.
<milestone ed="p" n="171" unit="carte"/></l>
<l>Quid, modo cum belli navalis imagine Caesar</l>
<l rend="indent">Persidas induxit Cecropiasque rates?</l>
<l>Nempe ab utroque mari iuvenes, ab utroque puellae</l>
<l rend="indent">Venere, atque ingens orbis in Urbe fuit.</l>
<l n="175">Quis non invenit turba, quod amaret, in illa?</l>
<l rend="indent">Eheu, quam multos advena torsit amor!</l>
<l>Ecce, parat Caesar domito quod defuit orbi</l>
<l rend="indent">Addere: nunc, oriens ultime, noster eris.</l>
<l>Parthe, dabis poenas: Crassi gaudete sepulti,</l>
<l n="180" rend="indent">Signaque barbaricas non bene passa manus.</l>
<l>Ultor adest, primisque ducem profitetur in annis,</l>
<l rend="indent">Bellaque non puero tractat agenda puer.</l>
<l>Parcite natales timidi numerare deorum:</l>
<l rend="indent">Caesaribus virtus contigit ante diem.</l>
<l n="185">Ingenium caeleste suis velocius annis</l>
<l rend="indent">Surgit, et ignavae fert male damna morae.</l>
<l>Parvus erat, manibusque duos Tirynthius angues</l>
<l rend="indent">Pressit, et in cunis iam Iove dignus erat. </l>
<l>Nunc quoque qui puer es, quantus tum, Bacche, fuisti,</l>
<l n="190" rend="indent">Cum timuit thyrsos India victa tuos?</l>
<l>Auspiciis annisque patris, puer, arma movebis,</l>
<l rend="indent">Et vinces annis auspiciisque patris:</l>
<l>Tale rudimentum tanto sub nomine debes,</l>
<l rend="indent">Nunc iuvenum princeps, deinde future senum;</l>
<l n="195">Cum tibi sint fratres, fratres ulciscere laesos:</l>
<l rend="indent">Cumque pater tibi sit, iura tuere patris.</l>
<l>Induit arma tibi genitor patriaeque tuusque:</l>
<l rend="indent">Hostis ab invito regna parente rapit;</l>
<l>Tu pia tela feres, sceleratas ille sagittas:</l>
<l n="200" rend="indent">Stabit pro signis iusque piumque tuis.</l>
<l>Vincuntur causa Parthi: vincantur et armis;</l>
<l rend="indent">Eoas Latio dux meus addat opes.</l>
<l>Marsque pater Caesarque pater, date numen eunti:</l>
<l rend="indent">Nam deus e vobis alter es, alter eris.</l>
<l n="205">Auguror, en, vinces; votivaque carmina reddam,</l>
<l rend="indent">Et magno nobis ore sonandus eris.</l>
<l>Consistes, aciemque meis hortabere verbis;</l>
<l rend="indent">O desint animis ne mea verba tuis!</l>
<l>Tergaque Parthorum Romanaque pectora dicam,</l>
<l n="210" rend="indent">Telaque, ab averso quae iacit hostis equo.</l>
<l>Qui fugis ut vincas, quid victo, Parthe, relinquis?</l>
<l rend="indent">Parthe, malum iam nunc Mars tuus omen habet.</l>
<l>Ergo erit illa dies, qua tu, pulcherrime rerum,</l>
<l rend="indent">Quattuor in niveis aureus ibis equis. </l>
<l n="215">Ibunt ante duces onerati colla catenis,</l>
<l rend="indent">Ne possint tuti, qua prius, esse fuga.</l>
<l>Spectabunt laeti iuvenes mixtaeque puellae,</l>
<l rend="indent">Diffundetque animos omnibus ista dies.</l>
<l>Atque aliqua ex illis cum regum nomina quaeret,</l>
<l n="220" rend="indent">Quae loca, qui montes, quaeve ferantur aquae,</l>
<l>Omnia responde, nec tantum siqua rogabit;</l>
<l rend="indent">Et quae nescieris, ut bene nota refer.</l>
<l>Hic est Euphrates, praecinctus harundine frontem:</l>
<l rend="indent">Cui coma dependet caerula, Tigris erit.</l>
<l n="225">Hos facito Armenios; haec est Dana&euml;ia Persis:</l>
<l rend="indent">Urbs in Achaemeniis vallibus ista fuit.</l>
<l>Ille vel ille, duces; et erunt quae nomina dicas,</l>
<l rend="indent">Si poteris, vere, si minus, apta tamen.
<milestone ed="p" n="229" unit="carte"/></l>
<l>Dant etiam positis aditum convivia mensis:</l>
<l n="230" rend="indent">Est aliquid praeter vina, quod inde petas.</l>
<l>Saepe illic positi teneris adducta lacertis</l>
<l rend="indent">Purpureus Bacchi cornua pressit Amor:</l>
<l>Vinaque cum bibulas sparsere Cupidinis alas,</l>
<l rend="indent">Permanet et capto stat gravis ille loco.</l>
<l n="235">Ille quidem pennas velociter excutit udas:</l>
<l rend="indent">Sed tamen et spargi pectus amore nocet.</l>
<l>Vina parant animos faciuntque caloribus aptos:</l>
<l rend="indent">Cura fugit multo diluiturque mero.</l>
<l>Tunc veniunt risus, tum pauper cornua sumit,</l>
<l n="240" rend="indent">Tum dolor et curae rugaque frontis abit.</l>
<l>Tunc aperit mentes aevo rarissima nostro</l>
<l rend="indent">Simplicitas, artes excutiente deo.</l>
<l>Illic saepe animos iuvenum rapuere puellae,</l>
<l rend="indent">Et Venus in vinis ignis in igne fuit. </l>
<l n="245">Hic tu fallaci nimium ne crede lucernae:</l>
<l rend="indent">Iudicio formae noxque merumque nocent.</l>
<l>Luce deas caeloque Paris spectavit aperto,</l>
<l rend="indent">Cum dixit Veneri 'vincis utramque, Venus.'</l>
<l>Nocte latent mendae, vitioque ignoscitur omni,</l>
<l n="250" rend="indent">Horaque formosam quamlibet illa facit.</l>
<l>Consule de gemmis, de tincta murice lana,</l>
<l rend="indent">Consule de facie corporibusque diem.</l>
<l>Quid tibi femineos coetus venatibus aptos</l>
<l rend="indent">Enumerem? numero cedet harena meo.</l>
<l n="255">Quid referam Baias, praetextaque litora velis,</l>
<l rend="indent">Et quae de calido sulpure fumat aqua?</l>
<l>Hinc aliquis vulnus referens in pectore dixit</l>
<l rend="indent">'Non haec, ut fama est, unda salubris erat.'</l>
<l>Ecce suburbanae templum nemorale Dianae</l>
<l n="260" rend="indent">Partaque per gladios regna nocente manu:</l>
<l>Illa, quod est virgo, quod tela Cupidinis odit,</l>
<l rend="indent">Multa dedit populo vulnera, multa dabit.
<milestone ed="p" n="263" unit="carte"/></l>
<l>Hactenus, unde legas quod ames, ubi retia ponas,</l>
<l rend="indent">Praecipit imparibus vecta Thalea rotis.</l>
<l n="265">Nunc tibi, quae placuit, quas sit capienda per artes,</l>
<l rend="indent">Dicere praecipuae molior artis opus.</l>
<l>Quisquis ubique, viri, dociles advertite mentes,</l>
<l rend="indent">Pollicitisque favens, vulgus, adeste meis.</l>
<l>Prima tuae menti veniat fiducia, cunctas</l>
<l n="270" rend="indent">Posse capi; capies, tu modo tende plagas.</l>
<l>Vere prius volucres taceant, aestate cicadae,</l>
<l rend="indent">Maenalius lepori det sua terga canis, </l>
<l>Femina quam iuveni blande temptata repugnet:</l>
<l rend="indent">Haec quoque, quam poteris credere nolle, volet.</l>
<l n="275">Utque viro furtiva venus, sic grata puellae:</l>
<l rend="indent">Vir male dissimulat: tectius illa cupit.</l>
<l>Conveniat maribus, nequam nos ante rogemus,</l>
<l rend="indent">Femina iam partes victa rogantis agat.</l>
<l>Mollibus in pratis admugit femina tauro:</l>
<l n="280" rend="indent">Femina cornipedi semper adhinnit equo.</l>
<l>Parcior in nobis nec tam furiosa libido:</l>
<l rend="indent">Legitimum finem flamma virilis habet.</l>
<l>Byblida quid referam, vetito quae fratris amore</l>
<l rend="indent">Arsit et est laqueo fortiter ulta nefas?</l>
<l n="285">Myrrha patrem, sed non qua filia debet, amavit,</l>
<l rend="indent">Et nunc obducto cortice pressa latet:</l>
<l>Illius lacrimis, quas arbore fundit odora,</l>
<l rend="indent">Unguimur, et dominae nomina gutta tenet.</l>
<l>Forte sub umbrosis nemorosae vallibus Idae</l>
<l n="290" rend="indent">Candidus, armenti gloria, taurus erat,</l>
<l>Signatus tenui media inter cornua nigro:</l>
<l rend="indent">Una fuit labes, cetera lactis erant.</l>
<l>Illum Cnosiadesque Cydoneaeque iuvencae</l>
<l rend="indent">Optarunt tergo sustinuisse suo.</l>
<l n="295">Pasipha&euml; fieri gaudebat adultera tauri;</l>
<l rend="indent">Invida formosas oderat illa boves.</l>
<l>Nota cano: non hoc, centum quae sustinet urbes,</l>
<l rend="indent">Quamvis sit mendax, Creta negare potest.</l>
<l>Ipsa novas frondes et prata tenerrima tauro</l>
<l n="300" rend="indent">Fertur inadsueta subsecuisse manu.</l>
<l>It comes armentis, nec ituram cura moratur</l>
<l rend="indent">Coniugis, et Minos a bove victus erat. </l>
<l>Quo tibi, Pasipha&euml;, pretiosas sumere vestes?</l>
<l rend="indent">Ille tuus nullas sentit adulter opes.</l>
<l n="305">Quid tibi cum speculo, montana armenta petenti?</l>
<l rend="indent">Quid totiens positas fingis, inepta, comas?</l>
<l>Crede tamen speculo, quod te negat esse iuvencam.</l>
<l rend="indent">Quam cuperes fronti cornua nata tuae!</l>
<l>Sive placet Minos, nullus quaeratur adulter:</l>
<l n="310" rend="indent">Sive virum mavis fallere, falle viro!</l>
<l>In nemus et saltus thalamo regina relicto</l>
<l rend="indent">Fertur, ut Aonio concita Baccha deo.</l>
<l>A, quotiens vaccam vultu spectavit iniquo,</l>
<l rend="indent">Et dixit 'domino cur placet ista meo?</l>
<l n="315">Aspice, ut ante ipsum teneris exultet in herbis:</l>
<l rend="indent">Nec dubito, quin se stulta decere putet.'</l>
<l>Dixit, et ingenti iamdudum de grege duci</l>
<l rend="indent">Iussit et inmeritam sub iuga curva trahi,</l>
<l>Aut cadere ante aras commentaque sacra coegit,</l>
<l n="320" rend="indent">Et tenuit laeta paelicis exta manu.</l>
<l>Paelicibus quotiens placavit numina caesis,</l>
<l rend="indent">Atque ait, exta tenens 'ite, placete meo!'</l>
<l>Et modo se Europen fieri, modo postulat Io,</l>
<l rend="indent">Altera quod bos est, altera vecta bove.</l>
<l n="325">Hanc tamen implevit, vacca deceptus acerna,</l>
<l rend="indent">Dux gregis, et partu proditus auctor erat.
<milestone ed="p" n="327" unit="carte"/></l>
<l>Cressa Thyesteo si se abstinuisset amore</l>
<l rend="indent">(Et quantum est uno posse carere viro?),</l>
<l>Non medium rupisset iter, curruque retorto</l>
<l n="330" rend="indent">Auroram versis Phoebus adisset equis.</l>
<l>Filia purpureos Niso furata capillos</l>
<l rend="indent">Pube premit rabidos inguinibusque canes. </l>
<l>Qui Martem terra, Neptunum effugit in undis,</l>
<l rend="indent">Coniugis Atrides victima dira fuit.</l>
<l n="335">Cui non defleta est Ephyraeae flamma Cre&uuml;sae,</l>
<l rend="indent">Et nece natorum sanguinolenta parens?</l>
<l>Flevit Amyntorides per inania lumina Phoenix:</l>
<l rend="indent">Hippolytum pavidi diripuistis equi.</l>
<l>Quid fodis inmeritis, Phineu, sua lumina natis?</l>
<l n="340" rend="indent">Poena reversura est in caput ista tuum.</l>
<l>Omnia feminea sunt ista libidine mota;</l>
<l rend="indent">Acrior est nostra, plusque furoris habet.</l>
<l>Ergo age, ne dubita cunctas sperare puellas;</l>
<l rend="indent">Vix erit e multis, quae neget, una, tibi.</l>
<l n="345">Quae dant quaeque negant, gaudent tamen esse rogatae:</l>
<l rend="indent">Ut iam fallaris, tuta repulsa tua est.</l>
<l>Sed cur fallaris, cum sit nova grata voluptas</l>
<l rend="indent">Et capiant animos plus aliena suis?</l>
<l>Fertilior seges est alienis semper in agris,</l>
<l n="350" rend="indent">Vicinumque pecus grandius uber habet.</l>
<l>Sed prius ancillam captandae nosse puellae</l>
<l rend="indent">Cura sit: accessus molliet illa tuos.</l>
<l>Proxima consiliis dominae sit ut illa, videto,</l>
<l rend="indent">Neve parum tacitis conscia fida iocis.</l>
<l n="355">Hanc tu pollicitis, hanc tu corrumpe rogando:</l>
<l rend="indent">Quod petis, ex facili, si volet illa, feres.</l>
<l>Illa leget tempus (medici quoque tempora servant)</l>
<l rend="indent">Quo facilis dominae mens sit et apta capi.</l>
<l>Mens erit apta capi tum, cum laetissima rerum</l>
<l n="360" rend="indent">Ut seges in pingui luxuriabit humo.</l>
<l>Pectora dum gaudent nec sunt adstricta dolore,</l>
<l rend="indent">Ipsa patent, blanda tum subit arte Venus. </l>
<l>Tum, cum tristis erat, defensa est Ilios armis:</l>
<l rend="indent">Militibus gravidum laeta recepit equum.
<milestone ed="p" n="365" unit="carte"/></l>
<l n="365">Tum quoque temptanda est, cum paelice laesa dolebit:</l>
<l rend="indent">Tum facies opera, ne sit inulta, tua.</l>
<l>Hanc matutinos pectens ancilla capillos</l>
<l rend="indent">Incitet, et velo remigis addat opem,</l>
<l>Et secum tenui suspirans murmure dicat</l>
<l n="370" rend="indent">'At, puto, non poteras ipsa referre vicem.'</l>
<l>Tum de te narret, tum persuadentia verba</l>
<l rend="indent">Addat, et insano iuret amore mori.</l>
<l>Sed propera, ne vela cadant auraeque residant:</l>
<l rend="indent">Ut fragilis glacies, interit ira mora.</l>
<l n="375">Quaeris, an hanc ipsam prosit violare ministram?</l>
<l rend="indent">Talibus admissis alea grandis inest.</l>
<l>Haec a concubitu fit sedula, tardior illa,</l>
<l rend="indent">Haec dominae munus te parat, illa sibi.</l>
<l>Casus in eventu est: licet hic indulgeat ausis,</l>
<l n="380" rend="indent">Consilium tamen est abstinuisse meum.</l>
<l>Non ego per praeceps et acuta cacumina vadam,</l>
<l rend="indent">Nec iuvenum quisquam me duce captus erit.</l>
<l>Si tamen illa tibi, dum dat recipitque tabellas,</l>
<l rend="indent">Corpore, non tantum sedulitate placet,</l>
<l n="385">Fac domina potiare prius, comes illa sequatur:</l>
<l rend="indent">Non tibi ab ancilla est incipienda venus.</l>
<l>Hoc unum moneo, siquid modo creditur arti,</l>
<l rend="indent">Nec mea dicta rapax per mare ventus agit:</l>
<l>Aut non temptaris aut perfice! tollitur index,</l>
<l n="390" rend="indent">Cum semel in partem criminis ipsa venit.</l>
<l>Non avis utiliter viscatis effugit alis;</l>
<l rend="indent">Non bene de laxis cassibus exit aper. </l>
<l>Saucius arrepto piscis teneatur ab hamo:</l>
<l rend="indent">Perprime temptatam, nec nisi victor abi.</l>
<l n="395">&lsqb; Tunc neque te prodet communi noxia culpa,</l>
<l rend="indent">Factaque erunt dominae dictaque nota tibi. &rsqb;</l>
<l>Sed bene celetur: bene si celabitur index,</l>
<l rend="indent">Notitiae suberit semper amica tuae.
<milestone ed="p" n="399" unit="carte"/></l>
<l>Tempora qui solis operosa colentibus arva,</l>
<l n="400" rend="indent">Fallitur, et nautis aspicienda putat;</l>
<l>Nec semper credenda ceres fallacibus arvis,</l>
<l rend="indent">Nec semper viridi concava puppis aquae,</l>
<l>Nec teneras semper tutum captare puellas:</l>
<l rend="indent">Saepe dato melius tempore fiet idem.</l>
<l n="405">Sive dies suberit natalis, sive Kalendae,</l>
<l rend="indent">Quas Venerem Marti continuasse iuvat,</l>
<l>Sive erit ornatus non ut fuit ante sigillis,</l>
<l rend="indent">Sed regum positas Circus habebit opes,</l>
<l>Differ opus: tunc tristis hiems, tunc Pliades instant,</l>
<l n="410" rend="indent">Tunc tener aequorea mergitur Haedus aqua;</l>
<l>Tunc bene desinitur: tunc siquis creditur alto,</l>
<l rend="indent">Vix tenuit lacerae naufraga membra ratis.</l>
<l>Tu licet incipias qua flebilis Allia luce</l>
<l rend="indent">Vulneribus Latiis sanguinolenta fluit,</l>
<l n="415">Quaque die redeunt, rebus minus apta gerendis,</l>
<l rend="indent">Culta Palaestino septima festa Syro.</l>
<l>Magna superstitio tibi sit natalis amicae:</l>
<l rend="indent">Quaque aliquid dandum est, illa sit atra dies. </l>
<l>Cum bene vitaris, tamen auferet; invenit artem</l>
<l n="420" rend="indent">Femina, qua cupidi carpat amantis opes.</l>
<l>Institor ad dominam veniet discinctus emacem,</l>
<l rend="indent">Expediet merces teque sedente suas:</l>
<l>Quas illa, inspicias, sapere ut videare, rogabit:</l>
<l rend="indent">Oscula deinde dabit; deinde rogabit, emas.</l>
<l n="425">Hoc fore contentam multos iurabit in annos,</l>
<l rend="indent">Nunc opus esse sibi, nunc bene dicet emi.</l>
<l>Si non esse domi, quos des, causabere nummos,</l>
<l rend="indent">Littera poscetur &mdash; ne didicisse iuvet.</l>
<l>Quid, quasi natali cum poscit munera libo,</l>
<l n="430" rend="indent">Et, quotiens opus est, nascitur illa, sibi?</l>
<l>Quid, cum mendaci damno maestissima plorat,</l>
<l rend="indent">Elapsusque cava fingitur aure lapis?</l>
<l>Multa rogant utenda dari, data reddere nolunt:</l>
<l rend="indent">Perdis, et in damno gratia nulla tuo.</l>
<l n="435">Non mihi, sacrilegas meretricum ut persequar artes,</l>
<l rend="indent">Cum totidem linguis sint satis ora decem.
<milestone ed="p" n="437" unit="carte"/></l>
<l>Cera vadum temptet, rasis infusa tabellis:</l>
<l rend="indent">Cera tuae primum conscia mentis eat.</l>
<l>Blanditias ferat illa tuas imitataque amantem</l>
<l n="440" rend="indent">Verba; nec exiguas, quisquis es, adde preces.</l>
<l>Hectora donavit Priamo prece motus Achilles;</l>
<l rend="indent">Flectitur iratus voce rogante deus.</l>
<l>Promittas facito: quid enim promittere laedit?</l>
<l rend="indent">Pollicitis dives quilibet esse potest.</l>
<l n="445">Spes tenet in tempus, semel est si credita, longum:</l>
<l rend="indent">Illa quidem fallax, sed tamen apta dea est.</l>
<l>Si dederis aliquid, poteris ratione relinqui:</l>
<l rend="indent">Praeteritum tulerit, perdideritque nihil. </l>
<l>At quod non dederis, semper videare daturus:</l>
<l n="450" rend="indent">Sic dominum sterilis saepe fefellit ager:</l>
<l>Sic, ne perdiderit, non cessat perdere lusor,</l>
<l rend="indent">Et revocat cupidas alea saepe manus.</l>
<l>Hoc opus, hic labor est, primo sine munere iungi;</l>
<l rend="indent">Ne dederit gratis quae dedit, usque dabit.</l>
<l n="455">Ergo eat et blandis peraretur littera verbis,</l>
<l rend="indent">Exploretque animos, primaque temptet iter.</l>
<l>Littera Cydippen pomo perlata fefellit,</l>
<l rend="indent">Insciaque est verbis capta puella suis.</l>
<l>Disce bonas artes, moneo, Romana iuventus,</l>
<l n="460" rend="indent">Non tantum trepidos ut tueare reos;</l>
<l>Quam populus iudexque gravis lectusque senatus,</l>
<l rend="indent">Tam dabit eloquio victa puella manus.</l>
<l>Sed lateant vires, nec sis in fronte disertus;</l>
<l rend="indent">Effugiant voces verba molesta tuae.</l>
<l n="465">Quis, nisi mentis inops, tenerae declamat amicae?</l>
<l rend="indent">Saepe valens odii littera causa fuit.</l>
<l>Sit tibi credibilis sermo consuetaque verba,</l>
<l rend="indent">Blanda tamen, praesens ut videare loqui.</l>
<l>Si non accipiet scriptum, inlectumque remittet,</l>
<l n="470" rend="indent">Lecturam spera, propositumque tene.</l>
<l>Tempore difficiles veniunt ad aratra iuvenci,</l>
<l rend="indent">Tempore lenta pati frena docentur equi:</l>
<l>Ferreus adsiduo consumitur anulus usu,</l>
<l rend="indent">Interit adsidua vomer aduncus humo.</l>
<l n="475">Quid magis est saxo durum, quid mollius unda?</l>
<l rend="indent">Dura tamen molli saxa cavantur aqua.</l>
<l>Penelopen ipsam, persta modo, tempore vinces:</l>
<l rend="indent">Capta vides sero Pergama, capta tamen. </l>
<l>Legerit, et nolit rescribere? cogere noli:</l>
<l n="480" rend="indent">Tu modo blanditias fac legat usque tuas.</l>
<l>Quae voluit legisse, volet rescribere lectis:</l>
<l rend="indent">Per numeros venient ista gradusque suos.</l>
<l>Forsitan et primo veniet tibi littera tristis,</l>
<l rend="indent">Quaeque roget, ne se sollicitare velis.</l>
<l n="485">Quod rogat illa, timet; quod non rogat, optat, ut instes;</l>
<l rend="indent">Insequere, et voti postmodo compos eris.
<milestone ed="p" n="487" unit="carte"/></l>
<l>Interea, sive illa toro resupina feretur,</l>
<l rend="indent">Lecticam dominae dissimulanter adi,</l>
<l>Neve aliquis verbis odiosas offerat auris,</l>
<l n="490" rend="indent">Qua potes ambiguis callidus abde notis.</l>
<l>Seu pedibus vacuis illi spatiosa teretur</l>
<l rend="indent">Porticus, hic socias tu quoque iunge moras:</l>
<l>Et modo praecedas facito, modo terga sequaris,</l>
<l rend="indent">Et modo festines, et modo lentus eas:</l>
<l n="495">Nec tibi de mediis aliquot transire columnas</l>
<l rend="indent">Sit pudor, aut lateri continuasse latus;</l>
<l>Nec sine te curvo sedeat speciosa theatro:</l>
<l rend="indent">Quod spectes, umeris adferet illa suis.</l>
<l>Illam respicias, illam mirere licebit:</l>
<l n="500" rend="indent">Multa supercilio, multa loquare notis.</l>
<l>Et plaudas, aliquam mimo saltante puellam:</l>
<l rend="indent">Et faveas illi, quisquis agatur amans.</l>
<l>Cum surgit, surges; donec sedet illa, sedebis;</l>
<l rend="indent">Arbitrio dominae tempora perde tuae.</l>
<l n="505">Sed tibi nec ferro placeat torquere capillos,</l>
<l rend="indent">Nec tua mordaci pumice crura teras.</l>
<l>Ista iube faciant, quorum Cybele&iuml;a mater</l>
<l rend="indent">Concinitur Phrygiis exululata modis.</l>
<l>Forma viros neglecta decet; Minoida Theseus</l>
<l n="510" rend="indent">Abstulit, a nulla tempora comptus acu. </l>
<l>Hippolytum Phaedra, nec erat bene cultus, amavit;</l>
<l rend="indent">Cura deae silvis aptus Adonis erat.</l>
<l>Munditie placeant, fuscentur corpora Campo:</l>
<l rend="indent">Sit bene conveniens et sine labe toga:</l>
<l n="515">Lingula ne rigeat, careant rubigine dentes,</l>
<l rend="indent">Nec vagus in laxa pes tibi pelle natet:</l>
<l>Nec male deformet rigidos tonsura capillos:</l>
<l rend="indent">Sit coma, sit trita barba resecta manu.</l>
<l>Et nihil emineant, et sint sine sordibus ungues:</l>
<l n="520" rend="indent">Inque cava nullus stet tibi nare pilus.</l>
<l>Nec male odorati sit tristis anhelitus oris:</l>
<l rend="indent">Nec laedat naris virque paterque gregis.</l>
<l>Cetera lascivae faciant, concede, puellae,</l>
<l rend="indent">Et siquis male vir quaerit habere virum.
<milestone ed="p" n="525" unit="carte"/></l>
<l n="525">Ecce, suum vatem Liber vocat; hic quoque amantes</l>
<l rend="indent">Adiuvat, et flammae, qua calet ipse, favet.</l>
<l>Cnosis in ignotis amens errabat harenis,</l>
<l rend="indent">Qua brevis aequoreis Dia feritur aquis.</l>
<l>Utque erat e somno tunica velata recincta,</l>
<l n="530" rend="indent">Nuda pedem, croceas inreligata comas,</l>
<l>Thesea crudelem surdas clamabat ad undas,</l>
<l rend="indent">Indigno teneras imbre rigante genas.</l>
<l>Clamabat, flebatque simul, sed utrumque decebat;</l>
<l rend="indent">Non facta est lacrimis turpior illa suis.</l>
<l n="535">Iamque iterum tundens mollissima pectora palmis</l>
<l rend="indent">'Perfidus ille abiit; quid mihi fiet?' ait.</l>
<l>'Quid mihi fiet?' ait: sonuerunt cymbala toto</l>
<l rend="indent">Litore, et adtonita tympana pulsa manu. </l>
<l>Excidit illa metu, rupitque novissima verba;</l>
<l n="540" rend="indent">Nullus in exanimi corpore sanguis erat.</l>
<l>Ecce Mimallonides sparsis in terga capillis:</l>
<l rend="indent">Ecce leves satyri, praevia turba dei:</l>
<l>Ebrius, ecce, senex pando Silenus asello</l>
<l rend="indent">Vix sedet, et pressas continet ante iubas.</l>
<l n="545">Dum sequitur Bacchas, Bacchae fugiuntque petuntque</l>
<l rend="indent">Quadrupedem ferula dum malus urget eques,</l>
<l>In caput aurito cecidit delapsus asello:</l>
<l rend="indent">Clamarunt satyri 'surge age, surge, pater.'</l>
<l>Iam deus in curru, quem summum texerat uvis,</l>
<l n="550" rend="indent">Tigribus adiunctis aurea lora dabat:</l>
<l>Et color et Theseus et vox abiere puellae:</l>
<l rend="indent">Terque fugam petiit, terque retenta metu est.</l>
<l>Horruit, ut graciles, agitat quas ventus, aristae,</l>
<l rend="indent">Ut levis in madida canna palude tremit.</l>
<l n="555">Cui deus 'en, adsum tibi cura fidelior' inquit:</l>
<l rend="indent">'Pone metum: Bacchi, Cnosias, uxor eris.</l>
<l>Munus habe caelum; caelo spectabere sidus;</l>
<l rend="indent">Saepe reges dubiam Cressa Corona ratem.'</l>
<l>Dixit, et e curru, ne tigres illa timeret,</l>
<l n="560" rend="indent">Desilit; inposito cessit harena pede:</l>
<l>Implicitamque sinu (neque enim pugnare valebat)</l>
<l rend="indent">Abstulit; in facili est omnia posse deo.</l>
<l>Pars 'Hymenaee' canunt, pars clamant 'Euhion, euhoe!'</l>
<l rend="indent">Sic coeunt sacro nupta deusque toro.</l>
<l n="565">Ergo ubi contigerint positi tibi munera Bacchi,</l>
<l rend="indent">Atque erit in socii femina parte tori,</l>
<l>Nycteliumque patrem nocturnaque sacra precare,</l>
<l rend="indent">Ne iubeant capiti vina nocere tuo. 
<milestone ed="p" n="569" unit="carte"/></l>
<l>Hic tibi multa licet sermone latentia tecto</l>
<l n="570" rend="indent">Dicere, quae dici sentiat illa sibi:</l>
<l>Blanditiasque leves tenui perscribere vino,</l>
<l rend="indent">Ut dominam in mensa se legat illa tuam:</l>
<l>Atque oculos oculis spectare fatentibus ignem:</l>
<l rend="indent">Saepe tacens vocem verbaque vultus habet.</l>
<l n="575">Fac primus rapias illius tacta labellis</l>
<l rend="indent">Pocula, quaque bibet parte puella, bibas:</l>
<l>Et quemcumque cibum digitis libaverit illa,</l>
<l rend="indent">Tu pete, dumque petis, sit tibi tacta manus.</l>
<l>Sint etiam tua vota, viro placuisse puellae:</l>
<l n="580" rend="indent">Utilior vobis factus amicus erit.</l>
<l>Huic, si sorte bibes, sortem concede priorem:</l>
<l rend="indent">Huic detur capiti missa corona tuo.</l>
<l>Sive erit inferior, seu par, prior omnia sumat:</l>
<l rend="indent">Nec dubites illi verba secunda loqui.</l>
<l n="585">Tuta frequensque via est, per amici fallere nomen:</l>
<l rend="indent">Tuta frequensque licet sit via, crimen habet.</l>
<l>Inde procurator nimium quoque multa procurat,</l>
<l rend="indent">Et sibi mandatis plura videnda putat.</l>
<l>Certa tibi a nobis dabitur mensura bibendi:</l>
<l n="590" rend="indent">Officium praestent mensque pedesque suum.</l>
<l>Iurgia praecipue vino stimulata caveto,</l>
<l rend="indent">Et nimium faciles ad fera bella manus.</l>
<l>Occidit Eurytion stulte data vina bibendo;</l>
<l rend="indent">Aptior est dulci mensa merumque ioco. </l>
<l n="595">Si vox est, canta: si mollia brachia, salta:</l>
<l rend="indent">Et quacumque potes dote placere, place.</l>
<l>Ebrietas ut vera nocet, sic ficta iuvabit:</l>
<l rend="indent">Fac titubet blaeso subdola lingua sono,</l>
<l>Ut, quicquid facias dicasve protervius aequo,</l>
<l n="600" rend="indent">Credatur nimium causa fuisse merum.</l>
<l>Et bene dic dominae, bene, cum quo dormiat illa;</l>
<l rend="indent">Sed, male sit, tacita mente precare, viro.</l>
<l>At cum discedet mensa conviva remota,</l>
<l rend="indent">Ipsa tibi accessus turba locumque dabit.</l>
<l n="605">Insere te turbae, leviterque admotus eunti</l>
<l rend="indent">Velle latus digitis, et pede tange pedem.</l>
<l>Conloquii iam tempus adest; fuge rustice longe</l>
<l rend="indent">Hinc pudor; audentem Forsque Venusque iuvat.</l>
<l>Non tua sub nostras veniat facundia leges:</l>
<l n="610" rend="indent">Fac tantum cupias, sponte disertus eris.</l>
<l>Est tibi agendus amans, imitandaque vulnera verbis;</l>
<l rend="indent">Haec tibi quaeratur qualibet arte fides.</l>
<l>Nec credi labor est: sibi quaeque videtur amanda;</l>
<l rend="indent">Pessima sit, nulli non sua forma placet.
<milestone ed="p" n="615" unit="carte"/></l>
<l n="615">Saepe tamen vere coepit simulator amare,</l>
<l rend="indent">Saepe, quod incipiens finxerat esse, fuit.</l>
<l>Quo magis, o, faciles imitantibus este, puellae:</l>
<l rend="indent">Fiet amor verus, qui modo falsus erat.</l>
<l>Blanditiis animum furtim deprendere nunc sit,</l>
<l n="620" rend="indent">Ut pendens liquida ripa subestur aqua.</l>
<l>Nec faciem, nec te pigeat laudare capillos</l>
<l rend="indent">Et teretes digitos exiguumque pedem:</l>
<l>Delectant etiam castas praeconia formae;</l>
<l rend="indent">Virginibus curae grataque forma sua est.</l>
<l n="625">Nam cur in Phrygiis Iunonem et Pallada silvis</l>
<l rend="indent">Nunc quoque iudicium non tenuisse pudet? </l>
<l>Laudatas ostendit avis Iunonia pinnas:</l>
<l rend="indent">Si tacitus spectes, illa recondit opes.</l>
<l>Quadrupedes inter rapidi certamina cursus</l>
<l n="630" rend="indent">Depexaeque iubae plausaque colla iuvant.</l>
<l>Nec timide promitte: trahunt promissa puellas;</l>
<l rend="indent">Pollicito testes quoslibet adde deos.</l>
<l>Iuppiter ex alto periuria ridet amantum,</l>
<l rend="indent">Et iubet Aeolios inrita ferre notos.</l>
<l n="635">Per Styga Iunoni falsum iurare solebat</l>
<l rend="indent">Iuppiter; exemplo nunc favet ipse suo.</l>
<l>Expedit esse deos, et, ut expedit, esse putemus;</l>
<l rend="indent">Dentur in antiquos tura merumque focos;</l>
<l>Nec secura quies illos similisque sopori</l>
<l n="640" rend="indent">Detinet; innocue vivite: numen adest;</l>
<l>Reddite depositum; pietas sua foedera servet:</l>
<l rend="indent">Fraus absit; vacuas caedis habete manus.</l>
<l>Ludite, si sapitis, solas impune puellas:</l>
<l rend="indent">Hac minus est una fraude tuenda fides.</l>
<l n="645">Fallite fallentes: ex magna parte profanum</l>
<l rend="indent">Sunt genus: in laqueos quos posuere, cadant.</l>
<l>Dicitur Aegyptos caruisse iuvantibus arva</l>
<l rend="indent">Imbribus, atque annos sicca fuisse novem,</l>
<l>Cum Thrasius Busirin adit, monstratque piari</l>
<l n="650" rend="indent">Hospitis adfuso sanguine posse Iovem.</l>
<l>Illi Busiris 'fies Iovis hostia primus,'</l>
<l rend="indent">Inquit 'et Aegypto tu dabis hospes aquam.'</l>
<l>Et Phalaris tauro violenti membra Perilli</l>
<l rend="indent">Torruit: infelix inbuit auctor opus.</l>
<l n="655">Iustus uterque fuit: neque enim lex aequior ulla est,</l>
<l rend="indent">Quam necis artifices arte perire sua.</l>
<l>Ergo ut periuras merito periuria fallant,</l>
<l rend="indent">Exemplo doleat femina laesa suo. </l>
<l>Et lacrimae prosunt: lacrimis adamanta movebis:</l>
<l n="660" rend="indent">Fac madidas videat, si potes, illa genas.</l>
<l>Si lacrimae (neque enim veniunt in tempore semper)</l>
<l rend="indent">Deficient, uda lumina tange manu.</l>
<l>Quis sapiens blandis non misceat oscula verbis?</l>
<l rend="indent">Illa licet non det, non data sume tamen.</l>
<l n="665">Pugnabit primo fortassis, et 'improbe' dicet:</l>
<l rend="indent">Pugnando vinci se tamen illa volet.</l>
<l>Tantum ne noceant teneris male rapta labellis,</l>
<l rend="indent">Neve queri possit dura fuisse, cave.</l>
<l>Oscula qui sumpsit, si non et cetera sumet,</l>
<l n="670" rend="indent">Haec quoque, quae data sunt, perdere dignus erit.</l>
<l>Quantum defuerat pleno post oscula voto?</l>
<l rend="indent">Ei mihi, rusticitas, non pudor ille fuit.</l>
<l>Vim licet appelles: grata est vis ista puellis:</l>
<l rend="indent">Quod iuvat, invitae saepe dedisse volunt.</l>
<l n="675">Quaecumque est veneris subita violata rapina,</l>
<l rend="indent">Gaudet, et inprobitas muneris instar habet.</l>
<l>At quae cum posset cogi, non tacta recessit,</l>
<l rend="indent">Ut simulet vultu gaudia, tristis erit.</l>
<l>Vim passa est Phoebe: vis est allata sorori;</l>
<l n="680" rend="indent">Et gratus raptae raptor uterque fuit.
<milestone ed="p" n="681" unit="carte"/></l>
<l>Fabula nota quidem, sed non indigna referri,</l>
<l rend="indent">Scyrias Haemonio iuncta puella viro.</l>
<l>Iam dea laudatae dederat mala praemia formae</l>
<l rend="indent">Colle sub Idaeo vincere digna duas:</l>
<l n="685">Iam nurus ad Priamum diverso venerat orbe,</l>
<l rend="indent">Graiaque in Iliacis moenibus uxor erat:</l>
<l>Iurabant omnes in laesi verba mariti:</l>
<l rend="indent">Nam dolor unius publica causa fuit. </l>
<l>Turpe, nisi hoc matris precibus tribuisset, Achilles</l>
<l n="690" rend="indent">Veste virum longa dissimulatus erat.</l>
<l>Quid facis, Aeacide? non sunt tua munera lanae;</l>
<l rend="indent">Tu titulos alia Palladis arte petas.</l>
<l>Quid tibi cum calathis? clipeo manus apta ferendo est:</l>
<l rend="indent">Pensa quid in dextra, qua cadet Hector, habes?</l>
<l n="695">Re&iuml;ce succinctos operoso stamine fusos!</l>
<l rend="indent">Quassanda est ista Pelias hasta manu.</l>
<l>Forte erat in thalamo virgo regalis eodem;</l>
<l rend="indent">Haec illum stupro comperit esse virum.</l>
<l>Viribus illa quidem victa est, ita credere oportet:</l>
<l n="700" rend="indent">Sed voluit vinci viribus illa tamen.</l>
<l>Saepe 'mane!' dixit, cum iam properaret Achilles;</l>
<l rend="indent">Fortia nam posita sumpserat arma colo.</l>
<l>Vis ubi nunc illa est? Quid blanda voce moraris</l>
<l rend="indent">Auctorem stupri, De&iuml;damia, tui?</l>
<l n="705">Scilicet ut pudor est quaedam coepisse priorem,</l>
<l rend="indent">Sic alio gratum est incipiente pati.</l>
<l>A! nimia est iuveni propriae fiducia formae,</l>
<l rend="indent">Expectat siquis, dum prior illa roget.</l>
<l>Vir prior accedat, vir verba precantia dicat:</l>
<l n="710" rend="indent">Excipiet blandas comiter illa preces.</l>
<l>Ut potiare, roga: tantum cupit illa rogari;</l>
<l rend="indent">Da causam voti principiumque tui.</l>
<l>Iuppiter ad veteres supplex hero&iuml;das ibat:</l>
<l rend="indent">Corrupit magnum nulla puella Iovem.</l>
<l n="715">Si tamen a precibus tumidos accedere fastus</l>
<l rend="indent">Senseris, incepto parce referque pedem.</l>
<l>Quod refugit, multae cupiunt: odere quod instat;</l>
<l rend="indent">Lenius instando taedia tolle tui.</l>
<l>Nec semper veneris spes est profitenda roganti:</l>
<l n="720" rend="indent">Intret amicitiae nomine tectus amor. </l>
<l>Hoc aditu vidi tetricae data verba puellae:</l>
<l rend="indent">Qui fuerat cultor, factus amator erat.</l>
<l>Candidus in nauta turpis color, aequoris unda</l>
<l rend="indent">Debet et a radiis sideris esse niger:</l>
<l n="725">Turpis et agricolae, qui vomere semper adunco</l>
<l rend="indent">Et gravibus rastris sub Iove versat humum.</l>
<l>Et tibi, Palladiae petitur cui fama coronae,</l>
<l rend="indent">Candida si fuerint corpora, turpis eris.</l>
<l>Palleat omnis amans: hic est color aptus amanti;</l>
<l n="730" rend="indent">Hoc decet, hoc stulti non valuisse putant.</l>
<l>Pallidus in Side silvis errabat Orion,</l>
<l rend="indent">Pallidus in lenta na&iuml;de Daphnis erat.</l>
<l>Arguat et macies animum: nec turpe putaris</l>
<l rend="indent">Palliolum nitidis inposuisse comis.</l>
<l n="735">Attenuant iuvenum vigilatae corpora noctes</l>
<l rend="indent">Curaque et in magno qui fit amore dolor.</l>
<l>Ut voto potiare tuo, miserabilis esto,</l>
<l rend="indent">Ut qui te videat, dicere possit 'amas.'
<milestone ed="p" n="739" unit="carte"/></l>
<l>Conquerar, an moneam mixtum fas omne nefasque?</l>
<l n="740" rend="indent">Nomen amicitia est, nomen inane fides.</l>
<l>Ei mihi, non tutum est, quod ames, laudare sodali;</l>
<l rend="indent">Cum tibi laudanti credidit, ipse subit.</l>
<l>At non Actorides lectum temeravit Achillis:</l>
<l rend="indent">Quantum ad Pirithoum, Phaedra pudica fuit.</l>
<l n="745">Hermionam Pylades quo Pallada Phoebus, amabat,</l>
<l rend="indent">Quodque tibi geminus, Tyndari, Castor, erat.</l>
<l>Siquis idem sperat, laturas poma myricas</l>
<l rend="indent">Speret, et e medio flumine mella petat. </l>
<l>Nil nisi turpe iuvat: curae sua cuique voluptas:</l>
<l n="750" rend="indent">Haec quoque ab alterius grata dolore venit.</l>
<l>Heu facinus! non est hostis metuendus amanti;</l>
<l rend="indent">Quos credis fidos, effuge, tutus eris.</l>
<l>Cognatum fratremque cave carumque sodalem:</l>
<l rend="indent">Praebebit veros haec tibi turba metus.</l>
<l n="755">Finiturus eram, sed sunt diversa puellis</l>
<l rend="indent">Pectora: mille animos excipe mille modis.</l>
<l>Nec tellus eadem parit omnia; vitibus illa</l>
<l rend="indent">Convenit, haec oleis; hac bene farra virent.</l>
<l>Pectoribus mores tot sunt, quot in ore figurae;</l>
<l n="760" rend="indent">Qui sapit, innumeris moribus aptus erit,</l>
<l>Utque leves Proteus modo se tenuabit in undas,</l>
<l rend="indent">Nunc leo, nunc arbor, nunc erit hirtus aper.</l>
<l>Hi iaculo pisces, illi capiuntur ab hamis:</l>
<l rend="indent">Hos cava contento retia fune trahunt.</l>
<l n="765">Nec tibi conveniet cunctos modus unus ad annos:</l>
<l rend="indent">Longius insidias cerva videbit anus.</l>
<l>Si doctus videare rudi, petulansve pudenti,</l>
<l rend="indent">Diffidet miserae protinus illa sibi.</l>
<l>Inde fit, ut quae se timuit committere honesto,</l>
<l n="770" rend="indent">Vilis ad amplexus inferioris eat.</l>
<l>Pars superat coepti, pars est exhausta laboris.</l>
<l rend="indent">Hic teneat nostras ancora iacta rates. </l></div1>
<div1 type="book" n="2">
<head>Liber secundus</head>
<l>Dicite 'io Paean!' et 'io' bis dicite 'Paean!'</l>
<l rend="indent">Decidit in casses praeda petita meos;</l>
<l>Laetus amans donat viridi mea carmina palma,</l>
<l rend="indent">Praelata Ascraeo Maeonioque seni.</l>
<l n="5">Talis ab armiferis Priame&iuml;us hospes Amyclis</l>
<l rend="indent">Candida cum rapta coniuge vela dedit;</l>
<l>Talis erat qui te curru victore ferebat,</l>
<l rend="indent">Vecta peregrinis Hippodamia rotis.</l>
<l>Quid properas, iuvenis? mediis tua pinus in undis</l>
<l n="10" rend="indent">Navigat, et longe quem peto portus abest.</l>
<l>Non satis est venisse tibi me vate puellam:</l>
<l rend="indent">Arte mea capta est, arte tenenda mea est.</l>
<l>Nec minor est virtus, quam quaerere, parta tueri:</l>
<l rend="indent">Casus inest illic; hoc erit artis opus.</l>
<l n="15">Nunc mihi, siquando, puer et Cytherea, favete,</l>
<l rend="indent">Nunc Erato, nam tu nomen amoris habes.</l>
<l>Magna paro, quas possit Amor remanere per artes,</l>
<l rend="indent">Dicere, tam vasto pervagus orbe puer.</l>
<l>Et levis est, et habet geminas, quibus avolet, alas:</l>
<l n="20" rend="indent">Difficile est illis inposuisse modum.
<milestone ed="p" n="21" unit="carte"/></l>
<l>Hospitis effugio praestruxerat omnia Minos:</l>
<l rend="indent">Audacem pinnis repperit ille viam.</l>
<l>Daedalus ut clausit conceptum crimine matris</l>
<l rend="indent">Semibovemque virum semivirumque bovem, </l>
<l n="25">'Sit modus exilio,' dixit 'iustissime Minos:</l>
<l rend="indent">Accipiat cineres terra paterna meos.</l>
<l>Et quoniam in patria, fatis agitatus iniquis,</l>
<l rend="indent">Vivere non potui, da mihi posse mori.</l>
<l>Da reditum puero, senis est si gratia vilis:</l>
<l n="30" rend="indent">Si non vis puero parcere, parce seni.'</l>
<l>Dixerat haec; sed et haec et multo plura licebat</l>
<l rend="indent">Dicere: regressus non dabat ille viro.</l>
<l>Quod simul ut sensit, 'nunc, nunc, o Daedale,' dixit:</l>
<l rend="indent">'Materiam, qua sis ingeniosus, habes.</l>
<l n="35">Possidet et terras et possidet aequora Minos:</l>
<l rend="indent">Nec tellus nostrae nec patet unda fugae.</l>
<l>Restat iter caeli: caelo temptabimus ire.</l>
<l rend="indent">Da veniam coepto, Iupiter alte, meo:</l>
<l>Non ego sidereas adfecto tangere sedes:</l>
<l n="40" rend="indent">Qua fugiam dominum, nulla, nisi ista, via est.</l>
<l>Per Styga detur iter, Stygias transnabimus undas;</l>
<l rend="indent">Sunt mihi naturae iura novanda meae.'</l>
<l>Ingenium mala saepe movent: quis crederet umquam</l>
<l rend="indent">A&euml;rias hominem carpere posse vias?</l>
<l n="45">Remigium volucrum disponit in ordine pinnas,</l>
<l rend="indent">Et leve per lini vincula nectit opus,</l>
<l>Imaque pars ceris adstringitur igne solutis,</l>
<l rend="indent">Finitusque novae iam labor artis erat.</l>
<l>Tractabat ceramque puer pinnasque renidens,</l>
<l n="50" rend="indent">Nescius haec umeris arma parata suis.</l>
<l>Cui pater 'his' inquit 'patria est adeunda carinis,</l>
<l rend="indent">Hac nobis Minos effugiendus ope.</l>
<l>A&euml;ra non potuit Minos, alia omnia clausit;</l>
<l rend="indent">Quem licet, inventis a&euml;ra rumpe meis.</l>
<l n="55">Sed tibi non virgo Tegeaea comesque Bootae</l>
<l rend="indent">Ensiger Orion aspiciendus erit: </l>
<l>Me pinnis sectare datis; ego praevius ibo:</l>
<l rend="indent">Sit tua cura sequi; me duce tutus eris.</l>
<l>Nam sive aetherias vicino sole per auras</l>
<l n="60" rend="indent">Ibimus, impatiens cera caloris erit:</l>
<l>Sive humiles propiore freto iactabimus alas,</l>
<l rend="indent">Mobilis aequoreis pinna madescet aquis.</l>
<l>Inter utrumque vola; ventos quoque, nate, timeto,</l>
<l rend="indent">Quaque ferent aurae, vela secunda dato.'</l>
<l n="65">Dum monet, aptat opus puero, monstratque moveri,</l>
<l rend="indent">Erudit infirmas ut sua mater aves.</l>
<l>Inde sibi factas umeris accommodat alas,</l>
<l rend="indent">Perque novum timide corpora librat iter.</l>
<l>Iamque volaturus parvo dedit oscula nato,</l>
<l n="70" rend="indent">Nec patriae lacrimas continuere genae.</l>
<l>Monte minor collis, campis erat altior aequis:</l>
<l rend="indent">Hinc data sunt miserae corpora bina fugae.</l>
<l>Et movet ipse suas, et nati respicit alas</l>
<l rend="indent">Daedalus, et cursus sustinet usque suos.</l>
<l n="75">Iamque novum delectat iter, positoque timore</l>
<l rend="indent">Icarus audaci fortius arte volat.</l>
<l>Hos aliquis, tremula dum captat arundine pisces,</l>
<l rend="indent">Vidit, et inceptum dextra reliquit opus.</l>
<l>Iam Samos a laeva (fuerant Naxosque relictae</l>
<l n="80" rend="indent">Et Paros et Clario Delos amata deo)</l>
<l>Dextra Lebinthos erat silvisque umbrosa Calymne</l>
<l rend="indent">Cinctaque piscosis Astypalaea vadis,</l>
<l>Cum puer, incautis nimium temerarius annis,</l>
<l rend="indent">Altius egit iter, deseruitque patrem.</l>
<l n="85">Vincla labant, et cera deo propiore liquescit,</l>
<l rend="indent">Nec tenues ventos brachia mota tenent. </l>
<l>Territus a summo despexit in aequora caelo:</l>
<l rend="indent">Nox oculis pavido venit oborta metu.</l>
<l>Tabuerant cerae: nudos quatit ille lacertos,</l>
<l n="90" rend="indent">Et trepidat nec, quo sustineatur, habet.</l>
<l>Decidit, atque cadens 'pater, o pater, auferor!' inquit,</l>
<l rend="indent">Clauserunt virides ora loquentis aquae.</l>
<l>At pater infelix, nec iam pater, 'Icare!' clamat,</l>
<l rend="indent">'Icare,' clamat 'ubi es, quoque sub axe volas?'</l>
<l n="95">'Icare' clamabat, pinnas aspexit in undis.</l>
<l rend="indent">Ossa tegit tellus: aequora nomen habent.</l>
<l>Non potuit Minos hominis conpescere pinnas;</l>
<l rend="indent">Ipse deum volucrem detinuisse paro.
<milestone ed="p" n="99" unit="carte"/></l>
<l>Fallitur, Haemonias siquis decurrit ad artes,</l>
<l n="100" rend="indent">Datque quod a teneri fronte revellit equi.</l>
<l>Non facient, ut vivat amor, Mede&iuml;des herbae</l>
<l rend="indent">Mixtaque cum magicis nenia Marsa sonis.</l>
<l>Phasias Aesoniden, Circe tenuisset Ulixem,</l>
<l rend="indent">Si modo servari carmine posset amor.</l>
<l n="105">Nec data profuerint pallentia philtra puellis:</l>
<l rend="indent">Philtra nocent animis, vimque furoris habent.</l>
<l>Sit procul omne nefas; ut ameris, amabilis esto:</l>
<l rend="indent">Quod tibi non facies solave forma dabit:</l>
<l>Sis licet antiquo Nireus adamatus Homero,</l>
<l n="110" rend="indent">Na&iuml;adumque tener crimine raptus Hylas,</l>
<l>Ut dominam teneas, nec te mirere relictum,</l>
<l rend="indent">Ingenii dotes corporis adde bonis. </l>
<l>Forma bonum fragile est, quantumque accedit ad annos</l>
<l rend="indent">Fit minor, et spatio carpitur ipsa suo.</l>
<l n="115">Nec violae semper nec hiantia lilia florent,</l>
<l rend="indent">Et riget amissa spina relicta rosa.</l>
<l>Et tibi iam venient cani, formose, capilli,</l>
<l rend="indent">Iam venient rugae, quae tibi corpus arent.</l>
<l>Iam molire animum, qui duret, et adstrue formae:</l>
<l n="120" rend="indent">Solus ad extremos permanet ille rogos.</l>
<l>Nec levis ingenuas pectus coluisse per artes</l>
<l rend="indent">Cura sit et linguas edidicisse duas.</l>
<l>Non formosus erat, sed erat facundus Ulixes,</l>
<l rend="indent">Et tamen aequoreas torsit amore deas.</l>
<l n="125">A quotiens illum doluit properare Calypso,</l>
<l rend="indent">Remigioque aptas esse negavit aquas!</l>
<l>Haec Troiae casus iterumque iterumque rogabat:</l>
<l rend="indent">Ille referre aliter saepe solebat idem.</l>
<l>Litore constiterant: illic quoque pulchra Calypso</l>
<l n="130" rend="indent">Exigit Odrysii fata cruenta ducis.</l>
<l>Ille levi virga (virgam nam forte tenebat)</l>
<l rend="indent">Quod rogat, in spisso litore pingit opus.</l>
<l>'Haec' inquit 'Troia est' (muros in litore fecit):</l>
<l rend="indent">'Hic tibi sit Simois; haec mea castra puta.</l>
<l n="135">Campus erat' (campumque facit), 'quem caede Dolonis</l>
<l rend="indent">Sparsimus, Haemonios dum vigil optat equos.</l>
<l>Illic Sithonii fuerant tentoria Rhesi:</l>
<l rend="indent">Hac ego sum captis nocte revectus equis.'</l>
<l>Pluraque pingebat, subitus cum Pergama fluctus</l>
<l n="140" rend="indent">Abstulit et Rhesi cum duce castra suo.</l>
<l>Tum dea 'quas' inquit 'fidas tibi credis ituro,</l>
<l rend="indent">Perdiderint undae nomina quanta, vides?' </l>
<l>Ergo age, fallaci timide confide figurae,</l>
<l rend="indent">Quisquis es, aut aliquid corpore pluris habe.</l>
<l n="145">Dextera praecipue capit indulgentia mentes;</l>
<l rend="indent">Asperitas odium saevaque bella movet.</l>
<l>Odimus accipitrem, quia vivit semper in armis,</l>
<l rend="indent">Et pavidum solitos in pecus ire lupos.</l>
<l>At caret insidiis hominum, quia mitis, hirundo,</l>
<l n="150" rend="indent">Quasque colat turres, Chaonis ales habet.</l>
<l>Este procul, lites et amarae proelia linguae:</l>
<l rend="indent">Dulcibus est verbis mollis alendus amor.</l>
<l>Lite fugent nuptaeque viros nuptasque mariti,</l>
<l rend="indent">Inque vicem credant res sibi semper agi;</l>
<l n="155">Hoc decet uxores; dos est uxoria lites:</l>
<l rend="indent">Audiat optatos semper amica sonos.</l>
<l>Non legis iussu lectum venistis in unum:</l>
<l rend="indent">Fungitur in vobis munere legis amor.</l>
<l>Blanditias molles auremque iuvantia verba</l>
<l n="160" rend="indent">Adfer, ut adventu laeta sit illa tuo.
<milestone ed="p" n="161" unit="carte"/></l>
<l>Non ego divitibus venio praeceptor amandi:</l>
<l rend="indent">Nil opus est illi, qui dabit, arte mea;</l>
<l>Secum habet ingenium, qui, cum libet, 'accipe' dicit;</l>
<l rend="indent">Cedimus: inventis plus placet ille meis.</l>
<l n="165">Pauperibus vates ego sum, quia pauper amavi;</l>
<l rend="indent">Cum dare non possem munera, verba dabam.</l>
<l>Pauper amet caute: timeat maledicere pauper,</l>
<l rend="indent">Multaque divitibus non patienda ferat.</l>
<l>Me memini iratum dominae turbasse capillos:</l>
<l n="170" rend="indent">Haec mihi quam multos abstulit ira dies!</l>
<l>Nec puto, nec sensi tunicam laniasse; sed ipsa</l>
<l rend="indent">Dixerat, et pretio est illa redempta meo. </l>
<l>At vos, si sapitis, vestri peccata magistri</l>
<l rend="indent">Effugite, et culpae damna timete meae.</l>
<l n="175">Proelia cum Parthis, cum culta pax sit amica,</l>
<l rend="indent">Et iocus, et causas quicquid amoris habet.</l>
<l>Si nec blanda satis, nec erit tibi comis amanti,</l>
<l rend="indent">Perfer et obdura: postmodo mitis erit.</l>
<l>Flectitur obsequio curvatus ab arbore ramus:</l>
<l n="180" rend="indent">Frangis, si vires experiere tuas.</l>
<l>Obsequio tranantur aquae: nec vincere possis</l>
<l rend="indent">Flumina, si contra, quam rapit unda, nates.</l>
<l>Obsequium tigresque domat Numidasque leones;</l>
<l rend="indent">Rustica paulatim taurus aratra subit.</l>
<l n="185">Quid fuit asperius Nonacrina Atalanta?</l>
<l rend="indent">Succubuit meritis trux tamen illa viri.</l>
<l>Saepe suos casus nec mitia facta puellae</l>
<l rend="indent">Flesse sub arboribus Milaniona ferunt;</l>
<l>Saepe tulit iusso fallacia retia collo,</l>
<l n="190" rend="indent">Saepe fera torvos cuspide fixit apros:</l>
<l>Sensit et Hylaei contentum saucius arcum:</l>
<l rend="indent">Sed tamen hoc arcu notior alter erat.</l>
<l>Non te Maenalias armatum scandere silvas,</l>
<l rend="indent">Nec iubeo collo retia ferre tuo:</l>
<l n="195">Pectora nec missis iubeo praebere sagittis;</l>
<l rend="indent">Artis erunt cauto mollia iussa meae.</l>
<l>Cede repugnanti: cedendo victor abibis:</l>
<l rend="indent">Fac modo, quas partes illa iubebit, agas.</l>
<l>Arguet, arguito; quicquid probat illa, probato;</l>
<l n="200" rend="indent">Quod dicet, dicas; quod negat illa, neges.</l>
<l>Riserit, adride; si flebit, flere memento;</l>
<l rend="indent">Imponat leges vultibus illa tuis. </l>
<l>Seu ludet, numerosque manu iactabit eburnos,</l>
<l rend="indent">Tu male iactato, tu male iacta dato:</l>
<l n="205">Seu iacies talos, victam ne poena sequatur,</l>
<l rend="indent">Damnosi facito stent tibi saepe canes:</l>
<l>Sive latrocinii sub imagine calculus ibit,</l>
<l rend="indent">Fac pereat vitreo miles ab hoste tuus.</l>
<l>Ipse tene distenta suis umbracula virgis,</l>
<l n="210" rend="indent">Ipse fac in turba, qua venit illa, locum.</l>
<l>Nec dubita tereti scamnum producere lecto,</l>
<l rend="indent">Et tenero soleam deme vel adde pedi.</l>
<l>Saepe etiam dominae, quamvis horrebis et ipse,</l>
<l rend="indent">Algenti manus est calfacienda sinu.</l>
<l n="215">Nec tibi turpe puta (quamvis sit turpe, placebit),</l>
<l rend="indent">Ingenua speculum sustinuisse manu.</l>
<l>Ille, fatigata praebendo monstra noverca</l>
<l rend="indent">Qui meruit caelum, quod prior ipse tulit,</l>
<l>Inter Ioniacas calathum tenuisse puellas</l>
<l n="220" rend="indent">Creditur, et lanas excoluisse rudes.</l>
<l>Paruit imperio dominae Tirynthius heros:</l>
<l rend="indent">I nunc et dubita ferre, quod ille tulit.</l>
<l>Iussus adesse foro, iussa maturius hora</l>
<l rend="indent">Fac semper venias, nec nisi serus abi.</l>
<l n="225">Occurras aliquo, tibi dixerit: omnia differ,</l>
<l rend="indent">Curre, nec inceptum turba moretur iter.</l>
<l>Nocte domum repetens epulis perfuncta redibit:</l>
<l rend="indent">Tum quoque pro servo, si vocat illa, veni.</l>
<l>Rure erit, et dicet 'venias': Amor odit inertes:</l>
<l n="230" rend="indent">Si rota defuerit, tu pede carpe viam. </l>
<l>Nec grave te tempus sitiensque Canicula tardet,</l>
<l rend="indent">Nec via per iactas candida facta nives.</l>
<l>Militiae species amor est; discedite, segnes:</l>
<l rend="indent">Non sunt haec timidis signa tuenda viris.</l>
<l n="235">Nox et hiems longaeque viae saevique dolores</l>
<l rend="indent">Mollibus his castris et labor omnis inest.</l>
<l>Saepe feres imbrem caelesti nube solutum,</l>
<l rend="indent">Frigidus et nuda saepe iacebis humo.</l>
<l>Cynthius Admeti vaccas pavisse Pheraei</l>
<l n="240" rend="indent">Fertur, et in parva delituisse casa.</l>
<l>Quod Phoebum decuit, quem non decet? exue fastus,</l>
<l rend="indent">Curam mansuri quisquis amoris habes.
<milestone ed="p" n="243" unit="carte"/></l>
<l>Si tibi per tutum planumque negabitur ire,</l>
<l rend="indent">Atque erit opposita ianua fulta sera,</l>
<l n="245">At tu per praeceps tecto delabere aperto:</l>
<l rend="indent">Det quoque furtivas alta fenestra vias.</l>
<l>Laeta erit, et causam tibi se sciet esse pericli;</l>
<l rend="indent">Hoc dominae certi pignus amoris erit.</l>
<l>Saepe tua poteras, Leandre, carere puella:</l>
<l n="250" rend="indent">Transnabas, animum nosset ut illa tuum.</l>
<l>Nec pudor ancillas, ut quaeque erit ordine prima,</l>
<l rend="indent">Nec tibi sit servos demeruisse pudor.</l>
<l>Nomine quemque suo (nulla est iactura) saluta,</l>
<l rend="indent">Iunge tuis humiles, ambitiose, manus.</l>
<l n="255">Sed tamen et servo (levis est inpensa) roganti</l>
<l rend="indent">Porrige Fortunae munera parva die:</l>
<l>Porrige et ancillae, qua poenas luce pependit</l>
<l rend="indent">Lusa maritali Gallica veste manus. </l>
<l>Fac plebem, mihi crede, tuam; sit semper in illa</l>
<l n="260" rend="indent">Ianitor et thalami qui iacet ante fores.</l>
<l>Nec dominam iubeo pretioso munere dones:</l>
<l rend="indent">Parva, sed e parvis callidus apta dato.</l>
<l>Dum bene dives ager, cum rami pondere nutant,</l>
<l rend="indent">Adferat in calatho rustica dona puer.</l>
<l n="265">Rure suburbano poteris tibi dicere missa,</l>
<l rend="indent">Illa vel in Sacra sint licet empta via.</l>
<l>Adferat aut uvas, aut quas Amaryllis amabat &mdash; </l>
<l rend="indent">At nunc castaneas non amat illa nuces.</l>
<l>Quin etiam turdoque licet missaque columba</l>
<l n="270" rend="indent">Te memorem dominae testificere tuae.</l>
<l>Turpiter his emitur spes mortis et orba senectus.</l>
<l rend="indent">A, pereant, per quos munera crimen habent!</l>
<l>Quid tibi praecipiam teneros quoque mittere versus?</l>
<l rend="indent">Ei mihi, non multum carmen honoris habet.</l>
<l n="275">Carmina laudantur, sed munera magna petuntur:</l>
<l rend="indent">Dummodo sit dives, barbarus ipse placet.</l>
<l>Aurea sunt vere nunc saecula: plurimus auro</l>
<l rend="indent">Venit honos: auro conciliatur amor.</l>
<l>Ipse licet venias Musis comitatus, Homere,</l>
<l n="280" rend="indent">Si nihil attuleris, ibis, Homere, foras.</l>
<l>Sunt tamen et doctae, rarissima turba, puellae;</l>
<l rend="indent">Altera non doctae turba, sed esse volunt.</l>
<l>Utraque laudetur per carmina: carmina lector</l>
<l rend="indent">Commendet dulci qualiacumque sono;</l>
<l n="285">His ergo aut illis vigilatum carmen in ipsas</l>
<l rend="indent">Forsitan exigui muneris instar erit. 
<milestone ed="p" n="287" unit="carte"/></l>
<l>At quod eris per te facturus, et utile credis,</l>
<l rend="indent">Id tua te facito semper amica roget.</l>
<l>Libertas alicui fuerit promissa tuorum:</l>
<l n="290" rend="indent">Hanc tamen a domina fac petat ille tua:</l>
<l>Si poenam servo, si vincula saeva remittis,</l>
<l rend="indent">Quod facturus eras, debeat illa tibi:</l>
<l>Utilitas tua sit, titulus donetur amicae:</l>
<l rend="indent">Perde nihil, partes illa potentis agat.</l>
<l n="295">Sed te, cuicumque est retinendae cura puellae,</l>
<l rend="indent">Attonitum forma fac putet esse sua.</l>
<l>Sive erit in Tyriis, Tyrios laudabis amictus:</l>
<l rend="indent">Sive erit in Cois, Coa decere puta.</l>
<l>Aurata est? ipso tibi sit pretiosior auro;</l>
<l n="300" rend="indent">Gausapa si sumpsit, gausapa sumpta proba.</l>
<l>Astiterit tunicata, 'moves incendia' clama,</l>
<l rend="indent">Sed timida, caveat frigora, voce roga.</l>
<l>Conpositum discrimen erit, discrimina lauda:</l>
<l rend="indent">Torserit igne comam, torte capille, place.</l>
<l n="305">Brachia saltantis, vocem mirare canentis,</l>
<l rend="indent">Et, quod desierit, verba querentis habe.</l>
<l>Ipsos concubitus, ipsum venerere licebit</l>
<l rend="indent">Quod iuvat, et quae dat gaudia voce notes.</l>
<l>Ut fuerit torva violentior illa Medusa,</l>
<l n="310" rend="indent">Fiet amatori lenis et aequa suo.</l>
<l>Tantum, ne pateas verbis simulator in illis,</l>
<l rend="indent">Effice, nec vultu destrue dicta tuo.</l>
<l>Si latet, ars prodest: adfert deprensa pudorem,</l>
<l rend="indent">Atque adimit merito tempus in omne fidem.</l>
<l n="315">Saepe sub autumnum, cum formosissimus annus,</l>
<l rend="indent">Plenaque purpureo subrubet uva mero,</l>
<l>Cum modo frigoribus premimur, modo solvimur aestu,</l>
<l rend="indent">A&euml;re non certo, corpora languor habet. </l>
<l>Illa quidem valeat; sed si male firma cubarit,</l>
<l n="320" rend="indent">Et vitium caeli senserit aegra sui,</l>
<l>Tunc amor et pietas tua sit manifesta puellae,</l>
<l rend="indent">Tum sere, quod plena postmodo falce metas.</l>
<l>Nec tibi morosi veniant fastidia morbi,</l>
<l rend="indent">Perque tuas fiant, quae sinet ipsa, manus.</l>
<l n="325">Et videat flentem, nec taedeat oscula ferre,</l>
<l rend="indent">Et sicco lacrimas conbibat ore tuas.</l>
<l>Multa vove, sed cuncta palam; quotiesque libebit,</l>
<l rend="indent">Quae referas illi, somnia laeta vide.</l>
<l>Et veniat, quae lustret anus lectumque locumque,</l>
<l n="330" rend="indent">Praeferat et tremula sulpur et ova manu.</l>
<l>Omnibus his inerunt gratae vestigia curae:</l>
<l rend="indent">In tabulas multis haec via fecit iter.</l>
<l>Nec tamen officiis odium quaeratur ab aegra:</l>
<l rend="indent">Sit suus in blanda sedulitate modus:</l>
<l n="335">Neve cibo prohibe, nec amari pocula suci</l>
<l rend="indent">Porrige: rivalis misceat illa tuus.
<milestone ed="p" n="337" unit="carte"/></l>
<l>Sed non cui dederas a litore carbasa vento,</l>
<l rend="indent">Utendum, medio cum potiere freto.</l>
<l>Dum novus errat amor, vires sibi colligat usu:</l>
<l n="340" rend="indent">Si bene nutrieris, tempore firmus erit.</l>
<l>Quem taurum metuis, vitulum mulcere solebas:</l>
<l rend="indent">Sub qua nunc recubas arbore, virga fuit:</l>
<l>Nascitur exiguus, sed opes adquirit eundo,</l>
<l rend="indent">Quaque venit, multas accipit amnis aquas.</l>
<l n="345">Fac tibi consuescat: nil adsuetudine maius:</l>
<l rend="indent">Quam tu dum capias, taedia nulla fuge.</l>
<l>Te semper videat, tibi semper praebeat aures;</l>
<l rend="indent">Exhibeat vultus noxque diesque tuos. </l>
<l>Cum tibi maior erit fiducia, posse requiri,</l>
<l n="350" rend="indent">Cum procul absenti cura futurus eris,</l>
<l>Da requiem: requietus ager bene credita reddit,</l>
<l rend="indent">Terraque caelestes arida sorbet aquas.</l>
<l>Phyllida Demophoon praesens moderatius ussit:</l>
<l rend="indent">Exarsit velis acrius illa datis.</l>
<l n="355">Penelopen absens sollers torquebat Ulixes;</l>
<l rend="indent">Phylacides aberat, Laodamia, tuus.</l>
<l>Sed mora tuta brevis: lentescunt tempore curae,</l>
<l rend="indent">Vanescitque absens et novus intrat amor.</l>
<l>Dum Menelaus abest, Helene, ne sola iaceret,</l>
<l n="360" rend="indent">Hospitis est tepido nocte recepta sinu.</l>
<l>Quis stupor hic, Menela&euml;, fuit? tu solus abibas,</l>
<l rend="indent">Isdem sub tectis hospes et uxor erant.</l>
<l>Accipitri timidas credis, furiose, columbas?</l>
<l rend="indent">Plenum montano credis ovile lupo?</l>
<l n="365">Nil Helene peccat, nihil hic committit adulter:</l>
<l rend="indent">Quod tu, quod faceret quilibet, ille facit.</l>
<l>Cogis adulterium dando tempusque locumque;</l>
<l rend="indent">Quid nisi consilio est usa puella tuo?</l>
<l>Quid faciat? vir abest, et adest non rusticus hospes,</l>
<l n="370" rend="indent">Et timet in vacuo sola cubare toro.</l>
<l>Viderit Atrides: Helenen ego crimine solvo:</l>
<l rend="indent">Usa est humani commoditate viri.
<milestone ed="p" n="373" unit="carte"/></l>
<l>Sed neque fulvus aper media tam saevus in ira est,</l>
<l rend="indent">Fulmineo rabidos cum rotat ore canes,</l>
<l n="375">Nec lea, cum catulis lactentibus ubera praebet,</l>
<l rend="indent">Nec brevis ignaro vipera laesa pede,</l>
<l>Femina quam socii deprensa paelice lecti:</l>
<l rend="indent">Ardet et in vultu pignora mentis habet. </l>
<l>In ferrum flammasque ruit, positoque decore</l>
<l n="380" rend="indent">Fertur, ut Aonii cornibus icta dei.</l>
<l>Coniugis admissum violataque iura marita est</l>
<l rend="indent">Barbara per natos Phasias ulta suos.</l>
<l>Altera dira parens haec est, quam cernis, hirundo:</l>
<l rend="indent">Aspice, signatum sanguine pectus habet.</l>
<l n="385">Hoc bene compositos, hoc firmos solvit amores;</l>
<l rend="indent">Crimina sunt cautis ista timenda viris.</l>
<l>Nec mea vos uni damnat censura puellae:</l>
<l rend="indent">Di melius! vix hoc nupta tenere potest.</l>
<l>Ludite, sed furto celetur culpa modesto:</l>
<l n="390" rend="indent">Gloria peccati nulla petenda sui est.</l>
<l>Nec dederis munus, cognosse quod altera possit,</l>
<l rend="indent">Nec sint nequitiae tempora certa tuae.</l>
<l>Et, ne te capiat latebris sibi femina notis,</l>
<l rend="indent">Non uno est omnis convenienda loco;</l>
<l n="395">Et quotiens scribes, totas prius ipse tabellas</l>
<l rend="indent">Inspice: plus multae, quam sibi missa, legunt.</l>
<l>Laesa Venus iusta arma movet, telumque remittit,</l>
<l rend="indent">Et, modo quod questa est, ipse querare, facit.</l>
<l>Dum fuit Atrides una contentus, et illa</l>
<l n="400" rend="indent">Casta fuit: vitio est improba facta viri.</l>
<l>Audierat laurumque manu vittasque ferentem</l>
<l rend="indent">Pro nata Chrysen non valuisse sua:</l>
<l>Audierat, Lyrnesi, tuos, abducta, dolores,</l>
<l rend="indent">Bellaque per turpis longius isse moras. </l>
<l n="405">Haec tamen audierat: Priame&iuml;da viderat ipsa:</l>
<l rend="indent">Victor erat praedae praeda pudenda suae.</l>
<l>Inde Thyestiaden animo thalamoque recepit,</l>
<l rend="indent">Et male peccantem Tyndaris ulta virum.
<milestone ed="p" n="409" unit="carte"/></l>
<l>Quae bene celaris, siqua tamen acta patebunt,</l>
<l n="410" rend="indent">Illa, licet pateant, tu tamen usque nega.</l>
<l>Tum neque subiectus, solito nec blandior esto:</l>
<l rend="indent">Haec animi multum signa nocentis habent:</l>
<l>Sed lateri ne parce tuo: pax omnis in uno est;</l>
<l rend="indent">Concubitu prior est infitianda venus.</l>
<l n="415">Sunt, qui praecipiant herbas, satureia, nocentes</l>
<l rend="indent">Sumere; iudiciis ista venena meis;</l>
<l>Aut piper urticae mordacis semine miscent,</l>
<l rend="indent">Tritaque in annoso flava pyrethra mero;</l>
<l>Sed dea non patitur sic ad sua gaudia cogi,</l>
<l n="420" rend="indent">Colle sub umbroso quam tenet altus Eryx.</l>
<l>Candidus, Alcathoi qui mittitur urbe Pelasga,</l>
<l rend="indent">Bulbus et, ex horto quae venit, herba salax</l>
<l>Ovaque sumantur, sumantur Hymettia mella,</l>
<l rend="indent">Quasque tulit folio pinus acuta nuces.</l>
<l n="425">Docta, quid ad magicas, Erato, deverteris artes?</l>
<l rend="indent">Interior curru meta terenda meo est.</l>
<l>Qui modo celabas monitu tua crimina nostro,</l>
<l rend="indent">Flecte iter, et monitu detege furta meo.</l>
<l>Nec levitas culpanda mea est: non semper eodem</l>
<l n="430" rend="indent">Impositos vento panda carina vehit.</l>
<l>Nam modo Thre&iuml;cio Borea, modo currimus Euro,</l>
<l rend="indent">Saepe tument Zephyro lintea, saepe Noto. </l>
<l>Aspice, ut in curru modo det fluitantia rector</l>
<l rend="indent">Lora, modo admissos arte retentet equos.</l>
<l n="435">Sunt quibus ingrate timida indulgentia servit,</l>
<l rend="indent">Et, si nulla subest aemula, languet amor.</l>
<l>Luxuriant animi rebus plerumque secundis,</l>
<l rend="indent">Nec facile est aequa commoda mente pati.</l>
<l>Ut levis absumptis paulatim viribus ignis</l>
<l n="440" rend="indent">Ipse latet, summo canet in igne cinis,</l>
<l>Sed tamen extinctas admoto sulpure flammas</l>
<l rend="indent">Invenit, et lumen, quod fuit ante, redit:</l>
<l>Sic, ubi pigra situ securaque pectora torpent,</l>
<l rend="indent">Acribus est stimulis eliciendus amor.</l>
<l n="445">Fac timeat de te, tepidamque recalface mentem:</l>
<l rend="indent">Palleat indicio criminis illa tui;</l>
<l>O quater et quotiens numero conprendere non est</l>
<l rend="indent">Felicem, de quo laesa puella dolet:</l>
<l>Quae, simul invitas crimen pervenit ad aures,</l>
<l n="450" rend="indent">Excidit, et miserae voxque colorque fugit.</l>
<l>Ille ego sim, cuius laniet furiosa capillos:</l>
<l rend="indent">Ille ego sim, teneras cui petat ungue genas,</l>
<l>Quem videat lacrimans, quem torvis spectet ocellis,</l>
<l rend="indent">Quo sine non possit vivere, posse velit.</l>
<l n="455">Si spatium quaeras, breve sit, quo laesa queratur,</l>
<l rend="indent">Ne lenta vires colligat ira mora;</l>
<l>Candida iamdudum cingantur colla lacertis,</l>
<l rend="indent">Inque tuos flens est accipienda sinus.</l>
<l>Oscula da flenti, Veneris da gaudia flenti,</l>
<l n="460" rend="indent">Pax erit: hoc uno solvitur ira modo.</l>
<l>Cum bene saevierit, cum certa videbitur hostis,</l>
<l rend="indent">Tum pete concubitus foedera, mitis erit.</l>
<l>Illic depositis habitat Concordia telis:</l>
<l rend="indent">Illo, crede mihi, Gratia nata loco est. </l>
<l n="465">Quae modo pugnarunt, iungunt sua rostra columbae,</l>
<l rend="indent">Quarum blanditias verbaque murmur habet.
<milestone ed="p" n="467" unit="carte"/></l>
<l>Prima fuit rerum confusa sine ordine moles,</l>
<l rend="indent">Unaque erat facies sidera, terra, fretum;</l>
<l>Mox caelum impositum terris, humus aequore cincta est</l>
<l n="470" rend="indent">Inque suas partes cessit inane chaos;</l>
<l>Silva feras, volucres aer accepit habendas,</l>
<l rend="indent">In liquida, pisces, delituistis aqua.</l>
<l>Tum genus humanum solis errabat in agris,</l>
<l rend="indent">Idque merae vires et rude corpus erat;</l>
<l n="475">Silva domus fuerat, cibus herba, cubilia frondes:</l>
<l rend="indent">Iamque diu nulli cognitus alter erat.</l>
<l>Blanda truces animos fertur mollisse voluptas:</l>
<l rend="indent">Constiterant uno femina virque loco;</l>
<l>Quid facerent, ipsi nullo didicere magistro:</l>
<l n="480" rend="indent">Arte Venus nulla dulce peregit opus.</l>
<l>Ales habet, quod amet; cum quo sua gaudia iungat,</l>
<l rend="indent">Invenit in media femina piscis aqua;</l>
<l>Cerva parem sequitur, serpens serpente tenetur,</l>
<l rend="indent">Haeret adulterio cum cane nexa canis;</l>
<l n="485">Laeta salitur ovis: tauro quoque laeta iuvenca est:</l>
<l rend="indent">Sustinet inmundum sima capella marem;</l>
<l>In furias agitantur equae, spatioque remota</l>
<l rend="indent">Per loca dividuos amne sequuntur equos.</l>
<l>Ergo age et iratae medicamina fortia praebe:</l>
<l n="490" rend="indent">Illa feri requiem sola doloris habent:</l>
<l>Illa Machaonios superant medicamina sucos:</l>
<l rend="indent">His, ubi peccaris, restituendus eris.
<milestone ed="p" n="493" unit="carte"/></l>
<l>Haec ego cum canerem, subito manifestus Apollo</l>
<l rend="indent">Movit inauratae pollice fila lyrae. </l>
<l n="495">In manibus laurus, sacris inducta capillis</l>
<l rend="indent">Laurus erat; vates ille videndus adit.</l>
<l>Is mihi 'Lascivi' dixit 'praeceptor Amoris,</l>
<l rend="indent">Duc, age, discipulos ad mea templa tuos,</l>
<l>Est ubi diversum fama celebrata per orbem</l>
<l n="500" rend="indent">Littera, cognosci quae sibi quemque iubet.</l>
<l>Qui sibi notus erit, solus sapienter amabit,</l>
<l rend="indent">Atque opus ad vires exiget omne suas.</l>
<l>Cui faciem natura dedit, spectetur ab illa:</l>
<l rend="indent">Cui color est, umero saepe patente cubet:</l>
<l n="505">Qui sermone placet, taciturna silentia vitet:</l>
<l rend="indent">Qui canit arte, canat; qui bibit arte, bibat.</l>
<l>Sed neque declament medio sermone diserti,</l>
<l rend="indent">Nec sua non sanus scripta poeta legat!'</l>
<l>Sic monuit Phoebus: Phoebo parete monenti;</l>
<l n="510" rend="indent">Certa dei sacro est huius in ore fides.</l>
<l>Ad propiora vocor. Quisquis sapienter amabit</l>
<l rend="indent">Vincet, et e nostra, quod petet, arte feret.</l>
<l>Credita non semper sulci cum faenore reddunt,</l>
<l rend="indent">Nec semper dubias adiuvat aura rates;</l>
<l n="515">Quod iuvat, exiguum, plus est, quod laedat amantes;</l>
<l rend="indent">Proponant animo multa ferenda suo.</l>
<l>Quot lepores in Atho, quot apes pascuntur in Hybla,</l>
<l rend="indent">Caerula quot bacas Palladis arbor habet,</l>
<l>Litore quot conchae, tot sunt in amore dolores;</l>
<l n="520" rend="indent">Quae patimur, multo spicula felle madent.</l>
<l>Dicta erit isse foras: intus fortasse videre est:</l>
<l rend="indent">Isse foras, et te falsa videre puta.</l>
<l>Clausa tibi fuerit promissa ianua nocte:</l>
<l rend="indent">Perfer et inmunda ponere corpus humo. </l>
<l n="525">Forsitan et vultu mendax ancilla superbo</l>
<l rend="indent">Dicet 'quid nostras obsidet iste fores?'</l>
<l>Postibus et durae supplex blandire puellae,</l>
<l rend="indent">Et capiti demptas in fore pone rosas.</l>
<l>Cum volet, accedes: cum te vitabit, abibis;</l>
<l n="530" rend="indent">Dedecet ingenuos taedia ferre sui.</l>
<l>'Effugere hunc non est' quare tibi possit amica</l>
<l rend="indent">Dicere? non omni tempore sensus obest.</l>
<l>Nec maledicta puta, nec verbera ferre puellae</l>
<l rend="indent">Turpe, nec ad teneros oscula ferre pedes.
<milestone ed="p" n="535" unit="carte"/></l>
<l n="535">Quid moror in parvis? Animus maioribus instat;</l>
<l rend="indent">Magna canam: toto pectore, vulgus, ades.</l>
<l>Ardua molimur, sed nulla, nisi ardua, virtus:</l>
<l rend="indent">Difficilis nostra poscitur arte labor.</l>
<l>Rivalem patienter habe, victoria tecum</l>
<l n="540" rend="indent">Stabit: eris magni victor in arce Iovis.</l>
<l>Haec tibi non hominem, sed quercus crede Pelasgas</l>
<l rend="indent">Dicere: nil istis ars mea maius habet.</l>
<l>Innuet illa, feras; scribet, ne tange tabellas:</l>
<l rend="indent">Unde volet, veniat; quoque libebit, eat.</l>
<l n="545">Hoc in legitima praestant uxore mariti,</l>
<l rend="indent">Cum, tener, ad partes tu quoque, somne, venis.</l>
<l>Hac ego, confiteor, non sum perfectus in arte;</l>
<l rend="indent">Quid faciam? monitis sum minor ipse meis.</l>
<l>Mene palam nostrae det quisquam signa puellae,</l>
<l n="550" rend="indent">Et patiar, nec me quo libet ira ferat?</l>
<l>Oscula vir dederat, memini, suus: oscula questus</l>
<l rend="indent">Sum data; barbaria noster abundat amor. </l>
<l>Non semel hoc vitium nocuit mihi: doctior ille,</l>
<l rend="indent">Quo veniunt alii conciliante viri.</l>
<l n="555">Sed melius nescisse fuit: sine furta tegantur,</l>
<l rend="indent">Ne fugiat ficto fassus ab ore pudor.</l>
<l>Quo magis, o iuvenes, deprendere parcite vestras:</l>
<l rend="indent">Peccent, peccantes verba dedisse putent.</l>
<l>Crescit amor prensis; ubi par fortuna duorum est,</l>
<l n="560" rend="indent">In causa damni perstat uterque sui.
<milestone ed="p" n="561" unit="carte"/></l>
<l>Fabula narratur toto notissima caelo,</l>
<l rend="indent">Mulciberis capti Marsque Venusque dolis.</l>
<l>Mars pater, insano Veneris turbatus amore,</l>
<l rend="indent">De duce terribili factus amator erat.</l>
<l n="565">Nec Venus oranti (neque enim dea mollior ulla est)</l>
<l rend="indent">Rustica Gradivo difficilisque fuit.</l>
<l>A, quotiens lasciva pedes risisse mariti</l>
<l rend="indent">Dicitur, et duras igne vel arte manus.</l>
<l>Marte palam simul est Vulcanum imitata, decebat,</l>
<l n="570" rend="indent">Multaque cum forma gratia mixta fuit.</l>
<l>Sed bene concubitus primos celare solebant.</l>
<l rend="indent">Plena verecundi culpa pudoris erat.</l>
<l>Indicio Solis (quis Solem fallere possit?)</l>
<l rend="indent">Cognita Vulcano coniugis acta suae.</l>
<l n="575">Quam mala, Sol, exempla moves! Pete munus ab ipsa</l>
<l rend="indent">Et tibi, si taceas, quod dare possit, habet.</l>
<l>Mulciber obscuros lectum circaque superque</l>
<l rend="indent">Disponit laqueos: lumina fallit opus.</l>
<l>Fingit iter Lemnon; veniunt ad foedus amantes:</l>
<l n="580" rend="indent">Impliciti laqueis nudus uterque iacent.</l>
<l>Convocat ille deos; praebent spectacula capti:</l>
<l rend="indent">Vix lacrimas Venerem continuisse putant.</l>
<l>Non vultus texisse suos, non denique possunt</l>
<l rend="indent">Partibus obscenis opposuisse manus. </l>
<l n="585">Hic aliquis ridens 'in me, fortissime Mavors,</l>
<l rend="indent">Si tibi sunt oneri, vincula transfer!' ait.</l>
<l>Vix precibus, Neptune, tuis captiva resolvit</l>
<l rend="indent">Corpora: Mars Thracen occupat, illa Paphon.</l>
<l>Hoc tibi pro facto, Vulcane: quod ante tegebant,</l>
<l n="590" rend="indent">Liberius faciunt, ut pudor omnis abest:</l>
<l>Saepe tamen demens stulte fecisse fateris,</l>
<l rend="indent">Teque ferunt artis paenituisse tuae.</l>
<l>Hoc vetiti vos este; vetat deprensa Dione</l>
<l rend="indent">Insidias illas, quas tulit ipsa, dare.</l>
<l n="595">Nec vos rivali laqueos disponite, nec vos</l>
<l rend="indent">Excipite arcana verba notata manu.</l>
<l>Ista viri captent, si iam captanda putabunt,</l>
<l rend="indent">Quos faciet iustos ignis et unda viros.</l>
<l>En, iterum testor: nihil hic, nisi lege remissum</l>
<l n="600" rend="indent">Luditur: in nostris instita nulla iocis.
<milestone ed="p" n="601" unit="carte"/></l>
<l>Quis Cereris ritus ausit vulgare profanis,</l>
<l rend="indent">Magnaque Thre&iuml;cia sacra reperta Samo?</l>
<l>Exigua est virtus praestare silentia rebus:</l>
<l rend="indent">At contra gravis est culpa tacenda loqui.</l>
<l n="605">O bene, quod frustra captatis arbore pomis</l>
<l rend="indent">Garrulus in media Tantalus aret aqua!</l>
<l>Praecipue Cytherea iubet sua sacra taceri:</l>
<l rend="indent">Admoneo, veniat nequis ad illa loquax.</l>
<l>Condita si non sunt Veneris mysteria cistis,</l>
<l n="610" rend="indent">Nec cava vesanis ictibus aera sonant,</l>
<l>At sic inter nos medio versantur in usu,</l>
<l rend="indent">Se tamen inter nos ut latuisse velint. </l>
<l>Ipsa Venus pubem, quotiens velamina ponit,</l>
<l rend="indent">Protegitur laeva semireducta manu.</l>
<l n="615">In medio passimque coit pecus: hoc quoque viso</l>
<l rend="indent">Avertit vultus nempe puella suos.</l>
<l>Conveniunt thalami furtis et ianua nostris,</l>
<l rend="indent">Parsque sub iniecta veste pudenda latet:</l>
<l>Et si non tenebras, ad quiddam nubis opacae</l>
<l n="620" rend="indent">Quaerimus, atque aliquid luce patente minus.</l>
<l>Tum quoque, cum solem nondum prohibebat et imbrem</l>
<l rend="indent">Tegula, sed quercus tecta cibumque dabat,</l>
<l>In nemore atque antris, non sub Iove, iuncta voluptas;</l>
<l rend="indent">Tanta rudi populo cura pudoris erat.</l>
<l n="625">At nunc nocturnis titulos inponimus actis,</l>
<l rend="indent">Atque emitur magno nil, nisi posse loqui!</l>
<l>Scilicet excuties omnes, ubi quaeque, puellas,</l>
<l rend="indent">Cuilibet ut dicas 'haec quoque nostra fuit,'</l>
<l>Nec desint, quas tu digitis ostendere possis?</l>
<l n="630" rend="indent">Ut quamque adtigeris, fabula turpis erit?</l>
<l>Parva queror: fingunt quidam, quae vera negarent,</l>
<l rend="indent">Et nulli non se concubuisse ferunt.</l>
<l>Corpora si nequeunt, quae possunt, nomina tangunt,</l>
<l rend="indent">Famaque non tacto corpore crimen habet.</l>
<l n="635">I nunc, claude fores, custos odiose puellae,</l>
<l rend="indent">Et centum duris postibus obde seras!</l>
<l>Quid tuti superest, cum nominis extat adulter,</l>
<l rend="indent">Et credi quod non contigit esse, cupit?</l>
<l>Nos etiam veros parce profitemur amores,</l>
<l n="640" rend="indent">Tectaque sunt solida mystica furta fide. 
<milestone ed="p" n="641" unit="carte"/></l>
<l>Parcite praecipue vitia exprobrare puellis,</l>
<l rend="indent">Utile quae multis dissimulasse fuit.</l>
<l>Nec suus Andromedae color est obiectus ab illo,</l>
<l rend="indent">Mobilis in gemino cui pede pinna fuit.</l>
<l n="645">Omnibus Andromache visa est spatiosior aequo:</l>
<l rend="indent">Unus, qui modicam diceret, Hector erat.</l>
<l>Quod male fers, adsuesce, feres bene; multa vetustus</l>
<l rend="indent">Leniet, incipiens omnia sentit amor.</l>
<l>Dum novus in viridi coalescit cortice ramus,</l>
<l n="650" rend="indent">Concutiat tenerum quaelibet aura, cadet:</l>
<l>Mox eadem ventis, spatio durata, resistet,</l>
<l rend="indent">Firmaque adoptivas arbor habebit opes.</l>
<l>Eximit ipsa dies omnes e corpore mendas,</l>
<l rend="indent">Quodque fuit vitium, desinit esse mora.</l>
<l n="655">Ferre novae nares taurorum terga recusant:</l>
<l rend="indent">Adsiduo domitas tempore fallit odor.</l>
<l>Nominibus mollire licet mala: fusca vocetur,</l>
<l rend="indent">Nigrior Illyrica cui pice sanguis erit:</l>
<l>Si straba, sit Veneri similis: si rava, Minervae:</l>
<l n="660" rend="indent">Sit gracilis, macie quae male viva sua est;</l>
<l>Dic habilem, quaecumque brevis, quae turgida, plenam,</l>
<l rend="indent">Et lateat vitium proximitate boni.</l>
<l>Nec quotus annus eat, nec quo sit nata, require,</l>
<l rend="indent">Consule, quae rigidus munera Censor habet:</l>
<l n="665">Praecipue si flore caret, meliusque peractum</l>
<l rend="indent">Tempus, et albentes iam legit illa comas.</l>
<l>Utilis, o iuvenes, aut haec, aut serior aetas:</l>
<l rend="indent">Iste feret segetes, iste serendus ager.</l>
<l>Dum vires annique sinunt, tolerate labores:</l>
<l n="670" rend="indent">Iam veniet tacito curva senecta pede. </l>
<l>Aut mare remigiis, aut vomere findite terras,</l>
<l rend="indent">Aut fera belligeras addite in arma manus,</l>
<l>Aut latus et vires operamque adferte puellis:</l>
<l rend="indent">Hoc quoque militia est, hoc quoque quaerit opes.</l>
<l n="675">Adde, quod est illis operum prudentia maior,</l>
<l rend="indent">Solus et artifices qui facit, usus adest:</l>
<l>Illae munditiis annorum damna rependunt,</l>
<l rend="indent">Et faciunt cura, ne videantur anus.</l>
<l>Utque velis, venerem iungunt per mille figuras:</l>
<l n="680" rend="indent">Invenit plures nulla tabella modos.</l>
<l>Illis sentitur non inritata voluptas:</l>
<l rend="indent">Quod iuvet, ex aequo femina virque ferant.</l>
<l>Odi concubitus, qui non utrumque resolvunt;</l>
<l rend="indent">Hoc est, cur pueri tangar amore minus.</l>
<l n="685">Odi quae praebet, quia sit praebere necesse,</l>
<l rend="indent">Siccaque de lana cogitat ipsa sua.</l>
<l>Quae datur officio, non est mihi grata voluptas:</l>
<l rend="indent">Officium faciat nulla puella mihi.</l>
<l>Me voces audire iuvat sua gaudia fassas,</l>
<l n="690" rend="indent">Quaeque morer meme sustineamque rogent.</l>
<l>Aspiciam dominae victos amentis ocellos:</l>
<l rend="indent">Langueat, et tangi se vetet illa diu.</l>
<l>Haec bona non primae tribuit natura iuventae,</l>
<l rend="indent">Quae cito post septem lustra venire solent.</l>
<l n="695">Qui properant, nova musta bibant: mihi fundat avitum</l>
<l rend="indent">Consulibus priscis condita testa merum.</l>
<l>Nec platanus, nisi sera, potest obsistere Phoebo,</l>
<l rend="indent">Et laedunt nudos prata novella pedes.</l>
<l>Scilicet Hermionen Helenae praeponere posses,</l>
<l n="700" rend="indent">Et melior Gorge, quam sua mater, erat?</l>
<l>At venerem quicumque voles adtingere seram,</l>
<l rend="indent">Si modo duraris, praemia digna feres. 
<milestone ed="p" n="703" unit="carte"/></l>
<l>Conscius, ecce, duos accepit lectus amantes:</l>
<l rend="indent">Ad thalami clausas, Musa, resiste fores.</l>
<l n="705">Sponte sua sine te celeberrima verba loquentur,</l>
<l rend="indent">Nec manus in lecto laeva iacebit iners.</l>
<l>Invenient digiti, quod agant in partibus illis,</l>
<l rend="indent">In quibus occulte spicula tingit Amor.</l>
<l>Fecit in Andromache prius hoc fortissimus Hector,</l>
<l n="710" rend="indent">Nec solum bellis utilis ille fuit.</l>
<l>Fecit et in capta Lyrneside magnus Achilles,</l>
<l rend="indent">Cum premeret mollem lassus ab hoste torum.</l>
<l>Illis te manibus tangi, Brise&iuml;, sinebas,</l>
<l rend="indent">Imbutae Phrygia quae nece semper erant.</l>
<l n="715">An fuit hoc ipsum, quod te, lasciva, iuvaret,</l>
<l rend="indent">Ad tua victrices membra venire manus?</l>
<l>Crede mihi, non est veneris properanda voluptas,</l>
<l rend="indent">Sed sensim tarda prolicienda mora.</l>
<l>Cum loca reppereris, quae tangi femina gaudet,</l>
<l n="720" rend="indent">Non obstet, tangas quo minus illa, pudor.</l>
<l>Aspicies oculos tremulo fulgore micantes,</l>
<l rend="indent">Ut sol a liquida saepe refulget aqua.</l>
<l>Accedent questus, accedet amabile murmur,</l>
<l rend="indent">Et dulces gemitus aptaque verba ioco.</l>
<l n="725">Sed neque tu dominam velis maioribus usus</l>
<l rend="indent">Desere, nec cursus anteat illa tuos;</l>
<l>Ad metam properate simul: tum plena voluptas,</l>
<l rend="indent">Cum pariter victi femina virque iacent.</l>
<l>Hic tibi versandus tenor est, cum libera dantur</l>
<l n="730" rend="indent">Otia, furtivum nec timor urget opus.</l>
<l>Cum mora non tuta est, totis incumbere remis</l>
<l rend="indent">Utile, et admisso subdere calcar equo.
<milestone ed="p" n="733" unit="carte"/></l>
<l>Finis adest operi: palmam date, grata iuventus,</l>
<l rend="indent">Sertaque odoratae myrtea ferte comae.</l>
<l n="735">Quantus apud Danaos Podalirius arte medendi,</l>
<l rend="indent">Aeacides dextra, pectore Nestor erat, </l>
<l>Quantus erat Calchas extis, Telamonius armis,</l>
<l rend="indent">Automedon curru, tantus amator ego.</l>
<l>Me vatem celebrate, viri, mihi dicite laudes,</l>
<l n="740" rend="indent">Cantetur toto nomen in orbe meum.</l>
<l>Arma dedi vobis: dederat Vulcanus Achilli;</l>
<l rend="indent">Vincite muneribus, vicit ut ille, datis.</l>
<l>Sed quicumque meo superarit Amazona ferro,</l>
<l rend="indent">Inscribat spoliis 'Naso magister erat.'</l>
<l n="745">Ecce, rogant tenerae, sibi dem praecepta, puellae:</l>
<l rend="indent">Vos eritis chartae proxima cura meae! </l></div1>
<div1 type="book" n="3">
<head>Liber tertius</head>
<l>Arma dedi Danais in Amazonas; arma supersunt,</l>
<l rend="indent">Quae tibi dem et turmae, Penthesilea, tuae.</l>
<l>Ite in bella pares; vincant, quibus alma Dione</l>
<l rend="indent">Faverit et toto qui volat orbe puer.</l>
<l n="5">Non erat armatis aequum concurrere nudas;</l>
<l rend="indent">Sic etiam vobis vincere turpe, viri.</l>
<l>Dixerit e multis aliquis 'quid virus in angues</l>
<l rend="indent">Adicis, et rabidae tradis ovile lupae?'</l>
<l>Parcite paucarum diffundere crimen in omnes;</l>
<l n="10" rend="indent">Spectetur meritis quaeque puella suis.</l>
<l>Si minor Atrides Helenen, Helenesque sororem</l>
<l rend="indent">Quo premat Atrides crimine maior habet,</l>
<l>Si scelere Oeclides Talaioniae Eriphylae</l>
<l rend="indent">Vivus et in vivis ad Styga venit equis,</l>
<l n="15">Est pia Penelope lustris errante duobus</l>
<l rend="indent">Et totidem lustris bella gerente viro.</l>
<l>Respice Phylaciden et quae comes isse marito</l>
<l rend="indent">Fertur et ante annos occubuisse suos.</l>
<l>Fata Pheretiadae coniunx Pagasaea redemit:</l>
<l n="20" rend="indent">Proque viro est uxor funere lata viri.</l>
<l>'Accipe me, Capaneu! cineres miscebimus' inquit</l>
<l rend="indent">Iphias, in medios desiluitque rogos.</l>
<l>Ipsa quoque et cultu est et nomine femina Virtus:</l>
<l rend="indent">Non mirum, populo si placet illa suo. </l>
<l n="25">Nec tamen hae mentes nostra poscuntur ab arte:</l>
<l rend="indent">Conveniunt cumbae vela minora meae.</l>
<l>Nil nisi lascivi per me discuntur amores;</l>
<l rend="indent">Femina praecipiam quo sit amanda modo.</l>
<l>Femina nec flammas nec saevos excutit arcus;</l>
<l n="30" rend="indent">Parcius haec video tela nocere viris.</l>
<l>Saepe viri fallunt: tenerae non saepe puellae,</l>
<l rend="indent">Paucaque, si quaeras, crimina fraudis habent.</l>
<l>Phasida iam matrem fallax dimisit Iason:</l>
<l rend="indent">Venit in Aesonios altera nupta sinus.</l>
<l n="35">Quantum in te, Theseu, volucres Ariadna marinas</l>
<l rend="indent">Pavit, in ignoto sola relicta loco!</l>
<l>Quaere, novem cur una viae dicantur, et audi</l>
<l rend="indent">Depositis silvas Phyllida flesse comis.</l>
<l>Et famam pietatis habet, tamen hospes et ensem</l>
<l n="40" rend="indent">Praebuit et causam mortis, Elissa, tuae.</l>
<l>Quid vos perdiderit, dicam? nescistis amare:</l>
<l rend="indent">Defuit ars vobis; arte perennat amor.
<milestone ed="p" n="43" unit="carte"/></l>
<l>Nunc quoque nescirent: sed me Cytherea docere</l>
<l rend="indent">Iussit, et ante oculos constitit ipsa meos.</l>
<l n="45">Tum mihi 'Quid miserae' dixit 'meruere puellae?</l>
<l rend="indent">Traditur armatis vulgus inerme viris.</l>
<l>Illos artifices gemini fecere libelli:</l>
<l rend="indent">Haec quoque pars monitis erudienda tuis.</l>
<l>Probra Therapnaeae qui dixerat ante maritae,</l>
<l n="50" rend="indent">Mox cecinit laudes prosperiore lyra.</l>
<l>Si bene te novi (cultas ne laede puellas!)</l>
<l rend="indent">Gratia, dum vives, ista petenda tibi est.' </l>
<l>Dixit, et e myrto (myrto nam vincta capillos</l>
<l rend="indent">Constiterat) folium granaque pauca dedit;</l>
<l n="55">Sensimus acceptis numen quoque: purior aether</l>
<l rend="indent">Fulsit, et e toto pectore cessit onus.</l>
<l>Dum facit ingenium, petite hinc praecepta, puellae,</l>
<l rend="indent">Quas pudor et leges et sua iura sinunt.</l>
<l>Venturae memores iam nunc estote senectae:</l>
<l n="60" rend="indent">Sic nullum vobis tempus abibit iners.</l>
<l>Dum licet, et vernos etiamnum educitis annos,</l>
<l rend="indent">Ludite: eunt anni more fluentis aquae;</l>
<l>Nec quae praeteriit, iterum revocabitur unda,</l>
<l rend="indent">Nec quae praeteriit, hora redire potest.</l>
<l n="65">Utendum est aetate: cito pede labitur aetas,</l>
<l rend="indent">Nec bona tam sequitur, quam bona prima fuit.</l>
<l>Hos ego, qui canent, frutices violaria vidi:</l>
<l rend="indent">Hac mihi de spina grata corona data est.</l>
<l>Tempus erit, quo tu, quae nunc excludis amantes,</l>
<l n="70" rend="indent">Frigida deserta nocte iacebis anus,</l>
<l>Nec tua frangetur nocturna ianua rixa,</l>
<l rend="indent">Sparsa nec invenies limina mane rosa.</l>
<l>Quam cito (me miserum!) laxantur corpora rugis,</l>
<l rend="indent">Et perit in nitido qui fuit ore color.</l>
<l n="75">Quasque fuisse tibi canas a virgine iuras,</l>
<l rend="indent">Spargentur subito per caput omne comae.</l>
<l>Anguibus exuitur tenui cum pelle vetustas,</l>
<l rend="indent">Nec faciunt cervos cornua iacta senes:</l>
<l>Nostra sine auxilio fugiunt bona; carpite florem,</l>
<l n="80" rend="indent">Qui, nisi carptus erit, turpiter ipse cadet.</l>
<l>Adde, quod et partus faciunt breviora iuventae</l>
<l rend="indent">Tempora: continua messe senescit ager. </l>
<l>Latmius Endymion non est tibi, Luna, rubori,</l>
<l rend="indent">Nec Cephalus roseae praeda pudenda deae.</l>
<l n="85">Ut Veneri, quem luget adhuc, donetur Adonis:</l>
<l rend="indent">Unde habet Aenean Harmoniamque suos?</l>
<l>Ite per exemplum, genus o mortale, dearum,</l>
<l rend="indent">Gaudia nec cupidis vestra negate viris.</l>
<l>Ut iam decipiant, quid perditis? omnia constant;</l>
<l n="90" rend="indent">Mille licet sumant, deperit inde nihil.</l>
<l>Conteritur ferrum, silices tenuantur ab usu:</l>
<l rend="indent">Sufficit et damni pars caret illa metu.</l>
<l>Quis vetet adposito lumen de lumine sumi?</l>
<l rend="indent">Quisve cavo vastas in mare servet aquas?</l>
<l n="95">Et tamen ulla viro mulier 'non expedit' inquit?</l>
<l rend="indent">Quid, nisi quam sumes, dic mihi, perdis aquam?</l>
<l>Nec vos prostituit mea vox, sed vana timere</l>
<l rend="indent">Damna vetat: damnis munera vestra carent.</l>
<l>Sed me flaminibus venti maioris iturum,</l>
<l n="100" rend="indent">Dum sumus in portu, provehat aura levis.
<milestone ed="p" n="101" unit="carte"/></l>
<l>Ordior a cultu; cultis bene Liber ab uvis</l>
<l rend="indent">Provenit, et culto stat seges alta solo.</l>
<l>Forma dei munus: forma quota quaeque superbit?</l>
<l rend="indent">Pars vestrum tali munere magna caret.</l>
<l n="105">Cura dabit faciem; facies neglecta peribit,</l>
<l rend="indent">Idaliae similis sit licet illa deae.</l>
<l>Corpora si veteres non sic coluere puellae,</l>
<l rend="indent">Nec veteres cultos sic habuere viros;</l>
<l>Si fuit Andromache tunicas induta valentes,</l>
<l n="110" rend="indent">Quid mirum? duri militis uxor erat.</l>
<l>Scilicet Aiaci coniunx ornata venires,</l>
<l rend="indent">Cui tegumen septem terga fuere boum? </l>
<l>Simplicitas rudis ante fuit: nunc aurea Roma est,</l>
<l rend="indent">Et domiti magnas possidet orbis opes.</l>
<l n="115">Aspice quae nunc sunt Capitolia, quaeque fuerunt:</l>
<l rend="indent">Alterius dices illa fuisse Iovis.</l>
<l>Curia, concilio quae nunc dignissima tanto,</l>
<l rend="indent">De stipula Tatio regna tenente fuit.</l>
<l>Quae nunc sub Phoebo ducibusque Palatia fulgent,</l>
<l n="120" rend="indent">Quid nisi araturis pascua bubus erant?</l>
<l>Prisca iuvent alios: ego me nunc denique natum</l>
<l rend="indent">Gratulor: haec aetas moribus apta meis.</l>
<l>Non quia nunc terrae lentum subducitur aurum,</l>
<l rend="indent">Lectaque diverso litore concha venit:</l>
<l n="125">Nec quia decrescunt effosso marmore montes,</l>
<l rend="indent">Nec quia caeruleae mole fugantur aquae:</l>
<l>Sed quia cultus adest, nec nostros mansit in annos</l>
<l rend="indent">Rusticitas, priscis illa superstes avis.</l>
<l>Vos quoque nec caris aures onerate lapillis,</l>
<l n="130" rend="indent">Quos legit in viridi decolor Indus aqua,</l>
<l>Nec prodite graves insuto vestibus auro,</l>
<l rend="indent">Per quas nos petitis, saepe fugatis, opes.</l>
<l>Munditiis capimur: non sint sine lege capilli:</l>
<l rend="indent">Admotae formam dantque negantque manus.</l>
<l n="135">Nec genus ornatus unum est: quod quamque decebit</l>
<l rend="indent">Eligat, et speculum consulate ante suum.</l>
<l>Longa probat facies capitis discrimina puri:</l>
<l rend="indent">Sic erat ornatis Laodamia comis.</l>
<l>Exiguum summa nodum sibi fronte relinqui,</l>
<l n="140" rend="indent">Ut pateant aures, ora rotunda volunt. </l>
<l>Alterius crines umero iactentur utroque:</l>
<l rend="indent">Talis es adsumpta, Phoebe canore, lyra.</l>
<l>Altera succinctae religetur more Dianae,</l>
<l rend="indent">Ut solet, attonitas cum petit illa feras.</l>
<l n="145">Huic decet inflatos laxe iacuisse capillos:</l>
<l rend="indent">Illa sit adstrictis impedienda comis;</l>
<l>Hanc placet ornari testudine Cyllenea:</l>
<l rend="indent">Sustineat similes fluctibus illa sinus.</l>
<l>Sed neque ramosa numerabis in ilice glandes,</l>
<l n="150" rend="indent">Nec quot apes Hyblae, nec quot in Alpe ferae,</l>
<l>Nec mihi tot positus numero conprendere fas est:</l>
<l rend="indent">Adicit ornatus proxima quaeque dies.</l>
<l>Et neglecta decet multas coma; saepe iacere</l>
<l rend="indent">Hesternam credas; illa repexa modo est.</l>
<l n="155">Ars casum simulat; sic capta vidit ut urbe</l>
<l rend="indent">Alcides Iolen, 'hanc ego' dixit 'amo.'</l>
<l>Talem te Bacchus Satyris clamantibus euhoe</l>
<l rend="indent">Sustulit in currus, Cnosi relicta, suos.
<milestone ed="p" n="159" unit="carte"/></l>
<l>O quantum indulget vestro natura decori,</l>
<l n="160" rend="indent">Quarum sunt multis damna pianda modis!</l>
<l>Nos male detegimur, raptique aetate capilli,</l>
<l rend="indent">Ut Borea frondes excutiente, cadunt.</l>
<l>Femina canitiem Germanis inficit herbis,</l>
<l rend="indent">Et melior vero quaeritur arte color:</l>
<l n="165">Femina procedit densissima crinibus emptis,</l>
<l rend="indent">Proque suis alios efficit aere suos.</l>
<l>Nec rubor est emisse; palam venire videmus</l>
<l rend="indent">Herculis ante oculos virgineumque chorum. </l>
<l>Quid de veste loquar? Nec vos, segmenta, requiro</l>
<l n="170" rend="indent">Nec te, quae Tyrio murice, lana, rubes.</l>
<l>Cum tot prodierint pretio leviore colores,</l>
<l rend="indent">Quis furor est census corpore ferre suos!</l>
<l>A&euml;ris, ecce, color, tum cum sine nubibus a&euml;r,</l>
<l rend="indent">Nec tepidus pluvias concitat auster aquas:</l>
<l n="175">Ecce, tibi similis, quae quondam Phrixon et Hellen</l>
<l rend="indent">Diceris Inois eripuisse dolis;</l>
<l>Hic undas imitatur, habet quoque nomen ab undis:</l>
<l rend="indent">Crediderim nymphas hac ego veste tegi.</l>
<l>Ille crocum simulat: croceo velatur amictu,</l>
<l n="180" rend="indent">Roscida luciferos cum dea iungit equos:</l>
<l>Hic Paphias myrtos, hic purpureas amethystos,</l>
<l rend="indent">Albentesve rosas, Thre&iuml;ciamve gruem;</l>
<l>Nec glandes, Amarylli, tuae, nec amygdala desunt;</l>
<l rend="indent">Et sua velleribus nomina cera dedit.</l>
<l n="185">Quot nova terra parit flores, cum vere tepenti</l>
<l rend="indent">Vitis agit gemmas pigraque fugit hiemps,</l>
<l>Lana tot aut plures sucos bibit; elige certos:</l>
<l rend="indent">Nam non conveniens omnibus omnis erit.</l>
<l>Pulla decent niveas: Brise&iuml;da pulla decebant:</l>
<l n="190" rend="indent">Cum rapta est, pulla tum quoque veste fuit.</l>
<l>Alba decent fuscas: albis, Cephe&iuml;, placebas:</l>
<l rend="indent">Sic tibi vestitae pressa Seriphos erat.</l>
<l>Quam paene admonui, ne trux caper iret in alas,</l>
<l rend="indent">Neve forent duris aspera crura pilis! </l>
<l n="195">Sed non Caucasea doceo de rupe puellas,</l>
<l rend="indent">Quaeque bibant undas, Myse Caice, tuas.</l>
<l>Quid si praecipiam ne fuscet inertia dentes,</l>
<l rend="indent">Oraque suscepta mane laventur aqua?</l>
<l>Scitis et inducta candorem quaerere creta:</l>
<l n="200" rend="indent">Sanguine quae vero non rubet, arte rubet.</l>
<l>Arte supercilii confinia nuda repletis,</l>
<l rend="indent">Parvaque sinceras velat aluta genas.</l>
<l>Nec pudor est oculos tenui signare favilla,</l>
<l rend="indent">Vel prope te nato, lucide Cydne, croco.
<milestone ed="p" n="205" unit="carte"/></l>
<l n="205">Est mihi, quo dixi vestrae medicamina formae,</l>
<l rend="indent">Parvus, sed cura grande, libellus, opus;</l>
<l>Hinc quoque praesidium laesae petitote figurae;</l>
<l rend="indent">Non est pro vestris ars mea rebus iners.</l>
<l>Non tamen expositas mensa deprendat amator</l>
<l n="210" rend="indent">Pyxidas: ars faciem dissimulata iuvat.</l>
<l>Quem non offendat toto faex inlita vultu,</l>
<l rend="indent">Cum fluit in tepidos pondere lapsa sinus?</l>
<l>Oesypa quid redolent? quamvis mittatur Athenis</l>
<l rend="indent">Demptus ab inmundo vellere sucus ovis.</l>
<l n="215">Nec coram mixtas cervae sumpsisse medullas,</l>
<l rend="indent">Nec coram dentes defricuisse probem;</l>
<l>Ista dabunt formam, sed erunt deformia visu:</l>
<l rend="indent">Multaque, dum fiunt, turpia, facta placent;</l>
<l>Quae nunc nomen habent operosi signa Myronis</l>
<l n="220" rend="indent">Pondus iners quondam duraque massa fuit; </l>
<l>Anulus ut fiat, primo conliditur aurum;</l>
<l rend="indent">Quas geritis vestis, sordida lana fuit;</l>
<l>Cum fieret, lapis asper erat: nunc, nobile signum,</l>
<l rend="indent">Nuda Venus madidas exprimit imbre comas.</l>
<l n="225">Tu quoque dum coleris, nos te dormire putemus;</l>
<l rend="indent">Aptius a summa conspiciere manu.</l>
<l>Cur mihi nota tuo causa est candoris in ore?</l>
<l rend="indent">Claude forem thalami! quid rude prodis opus?</l>
<l>Multa viros nescire decet; pars maxima rerum</l>
<l n="230" rend="indent">Offendat, si non interiora tegas.</l>
<l>Aurea quae splendent ornato signa theatro,</l>
<l rend="indent">Inspice, contemnes: brattea ligna tegit;</l>
<l>Sed neque ad illa licet populo, nisi facta, venire,</l>
<l rend="indent">Nec nisi summotis forma paranda viris.</l>
<l n="235">At non pectendos coram praebere capillos,</l>
<l rend="indent">Ut iaceant fusi per tua terga, veto.</l>
<l>Illo praecipue ne sis morosa caveto</l>
<l rend="indent">Tempore, nec lapsas saepe resolve comas.</l>
<l>Tuta sit ornatrix; odi, quae sauciat ora</l>
<l n="240" rend="indent">Unguibus et rapta brachia figit acu.</l>
<l>Devovet, ut tangit, dominae caput illa, simulque</l>
<l rend="indent">Plorat in invisas sanguinolenta comas.</l>
<l>Quae male crinita est, custodem in limine ponat,</l>
<l rend="indent">Orneturve Bonae semper in aede deae.</l>
<l n="245">Dictus eram subito cuidam venisse puellae:</l>
<l rend="indent">Turbida perversas induit illa comas.</l>
<l>Hostibus eveniat tam foedi causa pudoris,</l>
<l rend="indent">Inque nurus Parthas dedecus illud eat.</l>
<l>Turpe pecus mutilum, turpis sine gramine campus,</l>
<l n="250" rend="indent">Et sine fronde frutex, et sine crine caput. </l>
<l>Non mihi venistis, Semele Ledeve, docendae,</l>
<l rend="indent">Perque fretum falso, Sidoni, vecta bove,</l>
<l>Aut Helene, quam non stulte, Menela&euml;, reposcis,</l>
<l rend="indent">Tu quoque non stulte, Troice raptor, habes;</l>
<l n="255">Turba docenda venit, pulchrae turpesque puellae:</l>
<l rend="indent">Pluraque sunt semper deteriora bonis.
<milestone ed="p" n="257" unit="carte"/></l>
<l>Formosae non artis opem praeceptaque quaerunt:</l>
<l rend="indent">Est illis sua dos, forma sine arte potens;</l>
<l>Cum mare compositum est, securus navita cessat:</l>
<l n="260" rend="indent">Cum tumet, auxiliis adsidet ille suis.</l>
<l>Rara tamen mendo facies caret: occule mendas,</l>
<l rend="indent">Quaque potes vitium corporis abde tui.</l>
<l>Si brevis es, sedeas, ne stans videare sedere:</l>
<l rend="indent">Inque tuo iaceas quantulacumque toro;</l>
<l n="265">Hic quoque, ne possit fieri mensura cubantis,</l>
<l rend="indent">Iniecta lateant fac tibi veste pedes.</l>
<l>Quae nimium gracilis, pleno velamina filo</l>
<l rend="indent">Sumat, et ex umeris laxus amictus eat.</l>
<l>Pallida purpureis spargat sua corpora virgis,</l>
<l n="270" rend="indent">Nigrior ad Pharii confuge piscis opem.</l>
<l>Pes malus in nivea semper celetur aluta:</l>
<l rend="indent">Arida nec vinclis crura resolve suis.</l>
<l>Conveniunt tenues scapulis analemptrides altis:</l>
<l rend="indent">Angustum circa fascia pectus eat.</l>
<l n="275">Exiguo signet gestu, quodcumque loquetur,</l>
<l rend="indent">Cui digiti pingues et scaber unguis erit.</l>
<l>Cui gravis oris odor numquam ieiuna loquatur,</l>
<l rend="indent">Et semper spatio distet ab ore viri.</l>
<l>Si niger aut ingens aut non erit ordine natus</l>
<l n="280" rend="indent">Dens tibi, ridendo maxima damna feres. </l>
<l>Quis credat? discunt etiam ridere puellae,</l>
<l rend="indent">Quaeritur aque illis hac quoque parte decor.</l>
<l>Sint modici rictus, parvaeque utrimque lacunae,</l>
<l rend="indent">Et summos dentes ima labella tegant.</l>
<l n="285">Nec sua perpetuo contendant ilia risu,</l>
<l rend="indent">Sed leve nescio quid femineumque sonent.</l>
<l>Est, quae perverso distorqueat ora cachinno:</l>
<l rend="indent">Risu concussa est altera, flere putes.</l>
<l>Illa sonat raucum quiddam atque inamabile ridet,</l>
<l n="290" rend="indent">Ut rudit a scabra turpis asella mola.</l>
<l>Quo non ars penetrat? discunt lacrimare decenter,</l>
<l rend="indent">Quoque volunt plorant tempore, quoque modo.</l>
<l>Quid, cum legitima fraudatur littera voce,</l>
<l rend="indent">Blaesaque fit iusso lingua coacta sono?</l>
<l n="295">In vitio decor est: quaerunt male reddere verba;</l>
<l rend="indent">Discunt posse minus, quam potuere, loqui.</l>
<l>Omnibus his, quoniam prosunt, inpendite curam:</l>
<l rend="indent">Discite femineo corpora ferre gradu.</l>
<l>Est et in incessu pars non temnenda decoris:</l>
<l n="300" rend="indent">Allicit ignotos ille fugatque viros.</l>
<l>Haec movet arte latus, tunicisque fluentibus auras</l>
<l rend="indent">Accipit, expensos fertque superba pedes:</l>
<l>Illa velut coniunx Umbri rubicunda mariti</l>
<l rend="indent">Ambulat, ingentes varica fertque gradus.</l>
<l n="305">Sed sit, ut in multis, modus hic quoque: rusticus alter</l>
<l rend="indent">Motus, concesso mollior alter erit.</l>
<l>Pars umeri tamen ima tui, pars summa lacerti</l>
<l rend="indent">Nuda sit, a laeva conspicienda manu.</l>
<l>Hoc vos praecipue, niveae, decet: hoc ubi vidi,</l>
<l n="310" rend="indent">Oscula ferre umero, qua patet usque, libet. 
<milestone ed="p" n="311" unit="carte"/></l>
<l>Monstra maris Sirenes erant, quae voce canora</l>
<l rend="indent">Quamlibet admissas detinuere rates.</l>
<l>His sua Sisyphides auditis paene resolvit</l>
<l rend="indent">Corpora, nam sociis inlita cera fuit.</l>
<l n="315">Res est blanda canor: discant cantare puellae:</l>
<l rend="indent">Pro facie multis vox sua lena fuit.</l>
<l>Et modo marmoreis referant audita theatris,</l>
<l rend="indent">Et modo Niliacis carmina lusa modis.</l>
<l>Nec plectrum dextra, citharam tenuisse sinistra</l>
<l n="320" rend="indent">Nesciat arbitrio femina docta meo.</l>
<l>Saxa ferasque lyra movit Rhodope&iuml;us Orpheus,</l>
<l rend="indent">Tartareosque lacus tergeminumque canem.</l>
<l>Saxa tuo cantu, vindex iustissime matris,</l>
<l rend="indent">Fecerunt muros officiosa novos.</l>
<l n="325">Quamvis mutus erat, voci favisse putatur</l>
<l rend="indent">Piscis, Arioniae fabula nota lyrae.</l>
<l>Disce etiam duplici genialia nablia palma</l>
<l rend="indent">Verrere: conveniunt dulcibus illa iocis.</l>
<l>Sit tibi Callimachi, sit Coi nota poetae,</l>
<l n="330" rend="indent">Sit quoque vinosi Te&iuml;a Musa senis;</l>
<l>Nota sit et Sappho (quid enim lascivius illa?),</l>
<l rend="indent">Cuive pater vafri luditur arte Getae.</l>
<l>Et teneri possis carmen legisse Properti,</l>
<l rend="indent">Sive aliquid Galli, sive, Tibulle, tuum:</l>
<l n="335">Dictaque Varroni fulvis insignia villis</l>
<l rend="indent">Vellera, germanae, Phrixe, querenda tuae: </l>
<l>Et profugum Aenean, altae primordia Romae,</l>
<l rend="indent">Quo nullum Latio clarius extat opus.</l>
<l>Forsitan et nostrum nomen miscebitur istis,</l>
<l n="340" rend="indent">Nec mea Lethaeis scripta dabuntur aquis:</l>
<l>Atque aliquis dicet 'nostri lege culta magistri</l>
<l rend="indent">Carmina, quis partes instruit ille duas:</l>
<l>Deve tribus libris, titulus quos signat Amorum,</l>
<l rend="indent">Elige, quod docili molliter ore legas:</l>
<l n="345">Vel tibi composita cantetur Epistola voce:</l>
<l rend="indent">Ignotum hoc aliis ille novavit opus.'</l>
<l>O ita, Phoebe, velis! ita vos, pia numina vatum,</l>
<l rend="indent">Insignis cornu Bacche, novemque deae!</l>
<l>Quis dubitet, quin scire velim saltare puellam,</l>
<l n="350" rend="indent">Ut moveat posito brachia iussa mero?</l>
<l>Artifices lateris, scenae spectacula, amantur:</l>
<l rend="indent">Tantum mobilitas illa decoris habet.
<milestone ed="p" n="353" unit="carte"/></l>
<l>Parva monere pudet, talorum dicere iactus</l>
<l rend="indent">Ut sciat, et vires, tessera missa, tuas:</l>
<l n="355">Et modo tres iactet numeros, modo cogitet, apte</l>
<l rend="indent">Quam subeat partem callida, quamque vocet.</l>
<l>Cautaque non stulte latronum proelia ludat,</l>
<l rend="indent">Unus cum gemino calculus hoste perit, </l>
<l>Bellatorque sua prensus sine compare bellat,</l>
<l n="360" rend="indent">Aemulus et coeptum saepe recurrit iter.</l>
<l>Reticuloque pilae leves fundantur aperto,</l>
<l rend="indent">Nec, nisi quam tolles, ulla movenda pila est.</l>
<l>Est genus, in totidem tenui ratione redactum</l>
<l rend="indent">Scriptula, quot menses lubricus annus habet:</l>
<l n="365">Parva tabella capit ternos utrimque lapillos,</l>
<l rend="indent">In qua vicisse est continuasse suos.</l>
<l>Mille facesse iocos; turpe est nescire puellam</l>
<l rend="indent">Ludere: ludendo saepe paratur amor.</l>
<l>Sed minimus labor est sapienter iactibus uti:</l>
<l n="370" rend="indent">Maius opus mores composuisse suos.</l>
<l>Tum sumus incauti, studioque aperimur in ipso,</l>
<l rend="indent">Nudaque per lusus pectora nostra patent;</l>
<l>Ira subit, deforme malum, lucrique cupido,</l>
<l rend="indent">Iurgiaque et rixae sollicitusque dolor:</l>
<l n="375">Crimina dicuntur, resonat clamoribus aether,</l>
<l rend="indent">Invocat iratos et sibi quisque deos:</l>
<l>Nulla fides, tabulaeque novae per vota petuntur;</l>
<l rend="indent">Et lacrimis vidi saepe madere genas.</l>
<l>Iuppiter a vobis tam turpia crimina pellat,</l>
<l n="380" rend="indent">In quibus est ulli cura placere viro.</l>
<l>Hos ignava iocos tribuit natura puellis;</l>
<l rend="indent">Materia ludunt uberiore viri.</l>
<l>Sunt illis celeresque pilae iaculumque trochique</l>
<l rend="indent">Armaque et in gyros ire coactus equus.</l>
<l n="385">Nec vos Campus habet, nec vos gelidissima Virgo,</l>
<l rend="indent">Nec Tuscus placida devehit amnis aqua. </l>
<l>At licet et prodest Pompeias ire per umbras,</l>
<l rend="indent">Virginis aetheriis cum caput ardet equis;</l>
<l>Visite laurigero sacrata Palatia Phoebo:</l>
<l n="390" rend="indent">Ille Paraetonicas mersit in alta rates;</l>
<l>Quaeque soror coniunxque ducis monimenta pararunt,</l>
<l rend="indent">Navalique gener cinctus honore caput;</l>
<l>Visite turicremas vaccae Memphitidos aras,</l>
<l rend="indent">Visite conspicuis terna theatra locis;</l>
<l n="395">Spectentur tepido maculosae sanguine harenae,</l>
<l rend="indent">Metaque ferventi circueunda rota.</l>
<l>Quod latet, ignotum est: ignoti nulla cupido:</l>
<l rend="indent">Fructus abest, facies cum bona teste caret.</l>
<l>Tu licet et Thamyram superes et Amoebea cantu,</l>
<l n="400" rend="indent">Non erit ignotae gratia magna lyrae.</l>
<l>Si Venerem Cous nusquam posuisset Apelles,</l>
<l rend="indent">Mersa sub aequoreis illa lateret aquis.</l>
<l>Quid petitur sacris, nisi tantum fama, poetis?</l>
<l rend="indent">Hoc votum nostri summa laboris habet.</l>
<l n="405">Cura deum fuerant olim regumque poetae:</l>
<l rend="indent">Praemiaque antiqui magna tulere chori.</l>
<l>Sanctaque maiestas et erat venerabile nomen</l>
<l rend="indent">Vatibus, et largae saepe dabantur opes. </l>
<l>Ennius emeruit, Calabris in montibus ortus,</l>
<l n="410" rend="indent">Contiguus poni, Scipio magne, tibi.</l>
<l>Nunc ederae sine honore iacent, operataque doctis</l>
<l rend="indent">Cura vigil Musis nomen inertis habet.</l>
<l>Sed famae vigilare iuvat: quis nosset Homerum,</l>
<l rend="indent">Ilias aeternum si latuisset opus?
<milestone ed="p" n="415" unit="carte"/></l>
<l n="415">Quis Dana&euml;n nosset, si semper clusa fuisset,</l>
<l rend="indent">Inque sua turri perlatuisset anus?</l>
<l>Utilis est vobis, formosae, turba, puellae.</l>
<l rend="indent">Saepe vagos ultra limina ferte pedes.</l>
<l>Ad multas lupa tendit oves, praedetur ut unam,</l>
<l n="420" rend="indent">Et Iovis in multas devolat ales aves.</l>
<l>Se quoque det populo mulier speciosa videndam:</l>
<l rend="indent">Quem trahat, e multis forsitan unus erit.</l>
<l>Omnibus illa locis maneat studiosa placendi,</l>
<l rend="indent">Et curam tota mente decoris agat.</l>
<l n="425">Casus ubique valet; semper tibi pendeat hamus:</l>
<l rend="indent">Quo minime credas gurgite, piscis erit.</l>
<l>Saepe canes frustra nemorosis montibus errant,</l>
<l rend="indent">Inque plagam nullo cervus agente venit.</l>
<l>Quid minus Andromedae fuerat sperare revinctae,</l>
<l n="430" rend="indent">Quam lacrimas ulli posse placere suas?</l>
<l>Funere saepe viri vir quaeritur; ire solutis</l>
<l rend="indent">Crinibus et fletus non tenuisse decet.</l>
<l>Sed vitate viros cultum formamque professos,</l>
<l rend="indent">Quique suas ponunt in statione comas.</l>
<l n="435">Quae vobis dicunt, dixerunt mille puellis:</l>
<l rend="indent">Errat et in nulla sede moratur amor.</l>
<l>Femina quid faciat, cum sit vir levior ipsa,</l>
<l rend="indent">Forsitan et plures possit habere viros? </l>
<l>Vix mihi credetis, sed credite: Troia maneret,</l>
<l n="440" rend="indent">Praeceptis Priamo si foret usa satae.</l>
<l>Sunt qui mendaci specie grassentur amoris,</l>
<l rend="indent">Perque aditus talis lucra pudenda petant.</l>
<l>Nec coma vos fallat liquido nitidissima nardo,</l>
<l rend="indent">Nec brevis in rugas lingula pressa suas:</l>
<l n="445">Nec toga decipiat filo tenuissima, nec si</l>
<l rend="indent">Anulus in digitis alter et alter erit.</l>
<l>Forsitan ex horum numero cultissimus ille</l>
<l rend="indent">Fur sit, et uratur vestis amore tuae.</l>
<l>'Redde meum!' clamant spoliatae saepe puellae,</l>
<l n="450" rend="indent">'Redde meum!' toto voce boante foro.</l>
<l>Has, Venus, e templis multo radiantibus auro</l>
<l rend="indent">Lenta vides lites Appiadesque tuae.</l>
<l>Sunt quoque non dubia quaedam mala nomina fama:</l>
<l rend="indent">Deceptae multi crimen amantis habent.</l>
<l n="455">Discite ab alterius vestras timuisse querellis;</l>
<l rend="indent">Ianua fallaci ne sit aperta viro.</l>
<l>Parcite, Cecropides, iuranti credere Theseo:</l>
<l rend="indent">Quos faciet testes, fecit et ante, deos.</l>
<l>Et tibi, Demophoon, These&iuml; criminis heres,</l>
<l n="460" rend="indent">Phyllide decepta nulla relicta fides.
<milestone ed="p" n="461" unit="carte"/></l>
<l>Si bene promittent, totidem promittite verbis:</l>
<l rend="indent">Si dederint, et vos gaudia pacta date.</l>
<l>Illa potest vigiles flammas extinguere Vestae,</l>
<l rend="indent">Et rapere e templis, Inachi, sacra tuis,</l>
<l n="465">Et dare mixta viro tritis aconita cicutis,</l>
<l rend="indent">Accepto venerem munere siqua negat. </l>
<l>Fert animus propius consistere: supprime habenas,</l>
<l rend="indent">Musa, nec admissis excutiare rotis.</l>
<l>Verba vadum temptent abiegnis scripta tabellis:</l>
<l n="470" rend="indent">Accipiat missas apta ministra notas.</l>
<l>Inspice: quodque leges, ex ipsis collige verbis,</l>
<l rend="indent">Fingat, an ex animo sollicitusque roget.</l>
<l>Postque brevem rescribe moram: mora semper amantes</l>
<l rend="indent">Incitat, exiguum si modo tempus habet.</l>
<l n="475">Sed neque te facilem iuveni promitte roganti,</l>
<l rend="indent">Nec tamen e duro quod petit ille nega.</l>
<l>Fac timeat speretque simul, quotiensque remittes,</l>
<l rend="indent">Spesque magis veniat certa minorque metus.</l>
<l>Munda, sed e medio consuetaque verba, puellae,</l>
<l n="480" rend="indent">Scribite: sermonis publica forma placet;</l>
<l>A! quotiens dubius scriptis exarsit amator,</l>
<l rend="indent">Et nocuit formae barbara lingua bonae!</l>
<l>Sed quoniam, quamvis vittae careatis honore,</l>
<l rend="indent">Est vobis vestros fallere cura viros,</l>
<l n="485">Ancillae puerique manu perarate tabellas,</l>
<l rend="indent">Pignora nec iuveni credite vestra novo.</l>
<l>Perfidus ille quidem, qui talia pignora servat,</l>
<l n="490" rend="indent">Sed tamen Aetnaei fulminis instar habent.</l>
<l>Vidi ego pallentes isto terrore puellas</l>
<l rend="indent">Servitium miseras tempus in omne pati.</l>
<l>Iudice me fraus est concessa repellere fraudem,</l>
<l rend="indent">Armaque in armatos sumere iura sinunt.
<milestone ed="p" n="493" unit="carte"/></l>
<l>Ducere consuescat multas manus una figuras,</l>
<l rend="indent">(A! pereant, per quos ista monenda mihi) </l>
<l n="495">Nec nisi deletis tutum rescribere ceris,</l>
<l rend="indent">Ne teneat geminas una tabella manus.</l>
<l>Femina dicatur scribenti semper amator:</l>
<l rend="indent">Illa sit in vestris, qui fuit ille, notis.</l>
<l>Si licet a parvis animum ad maiora referre,</l>
<l n="500" rend="indent">Plenaque curvato pandere vela sinu,</l>
<l>Pertinet ad faciem rabidos compescere mores:</l>
<l rend="indent">Candida pax homines, trux decet ira feras.</l>
<l>Ora tument ira: nigrescunt sanguine venae:</l>
<l rend="indent">Lumina Gorgoneo saevius igne micant.</l>
<l n="505">'I procul hinc,' dixit 'non es mihi, tibia, tanti,'</l>
<l rend="indent">Ut vidit vultus Pallas in amne suos.</l>
<l>Vos quoque si media speculum spectetis in ira,</l>
<l rend="indent">Cognoscat faciem vix satis ulla suam.</l>
<l>Nec minus in vultu damnosa superbia vestro:</l>
<l n="510" rend="indent">Comibus est oculis alliciendus amor.</l>
<l>Odimus inmodicos (experto credite) fastus:</l>
<l rend="indent">Saepe tacens odii semina vultus habet.</l>
<l>Spectantem specta, ridenti mollia ride:</l>
<l rend="indent">Innuet, acceptas tu quoque redde notas.</l>
<l n="515">Sic ubi prolusit, rudibus puer ille relictis</l>
<l rend="indent">Spicula de pharetra promit acuta sua.</l>
<l>Odimus et maestas: Tecmessam diligat Aiax;</l>
<l rend="indent">Nos hilarem populum femina laeta capit.</l>
<l>Numquam ego te, Andromache, nec te, Tecmessa, rogarem,</l>
<l n="520" rend="indent">Ut mea de vobis altera amica foret.</l>
<l>Credere vix videor, cum cogar credere partu,</l>
<l rend="indent">Vos ego cum vestris concubuisse viris.</l>
<l>Scilicet Aiaci mulier maestissima dixit</l>
<l rend="indent">'Lux mea' quaeque solent verba iuvare viros? </l>
<l n="525">Quis vetat a magnis ad res exempla minores</l>
<l rend="indent">Sumere, nec nomen pertimuisse ducis?</l>
<l>Dux bonus huic centum commisit vite regendos,</l>
<l rend="indent">Huic equites, illi signa tuenda dedit:</l>
<l>Vos quoque, de nobis quem quisque erit aptus ad usum,</l>
<l n="530" rend="indent">Inspicite, et certo ponite quemque loco.</l>
<l>Munera det dives: ius qui profitebitur, adsit:</l>
<l rend="indent">Facundus causam saepe clientis agat:</l>
<l>Carmina qui facimus, mittamus carmina tantum:</l>
<l rend="indent">Hic chorus ante alios aptus amare sumus.</l>
<l n="535">Nos facimus placitae late praeconia formae:</l>
<l rend="indent">Nomen habet Nemesis, Cynthia nomen habet:</l>
<l>Vesper et Eoae novere Lycorida terrae:</l>
<l rend="indent">Et multi, quae sit nostra Corinna, rogant.</l>
<l>Adde, quod insidiae sacris a vatibus absunt,</l>
<l n="540" rend="indent">Et facit ad mores ars quoque nostra suos.</l>
<l>Nec nos ambitio, nec amor nos tangit habendi:</l>
<l rend="indent">Contempto colitur lectus et umbra foro.</l>
<l>Sed facile haeremus, validoque perurimur aestu,</l>
<l rend="indent">Et nimium certa scimus amare fide.</l>
<l n="545">Scilicet ingenium placida mollitur ab arte,</l>
<l rend="indent">Et studio mores convenienter eunt.</l>
<l>Vatibus Aoniis faciles estote, puellae:</l>
<l rend="indent">Numen inest illis, Pieridesque favent.</l>
<l>Est deus in nobis, et sunt commercia caeli:</l>
<l n="550" rend="indent">Sedibus aetheriis spiritus ille venit.</l>
<l>A doctis pretium scelus est sperare poetis;</l>
<l rend="indent">Me miserum! scelus hoc nulla puella timet.</l>
<l>Dissimulate tamen, nec prima fronte rapaces</l>
<l rend="indent">Este: novus viso casse resistet amans. 
<milestone ed="p" n="555" unit="carte"/></l>
<l n="555">Sed neque vector equum, qui nuper sensit habenas,</l>
<l rend="indent">Comparibus frenis artificemque reget,</l>
<l>Nec stabiles animos annis viridemque iuventam</l>
<l rend="indent">Ut capias, idem limes agendus erit.</l>
<l>Hic rudis et castris nunc primum notus Amoris,</l>
<l n="560" rend="indent">Qui tetigit thalamos praeda novella tuos,</l>
<l>Te solam norit, tibi semper inhaereat uni:</l>
<l rend="indent">Cingenda est altis saepibus ista seges.</l>
<l>Effuge rivalem: vinces, dum sola tenebis;</l>
<l rend="indent">Non bene cum sociis regna Venusque manent.</l>
<l n="565">Ille vetus miles sensim et sapienter amabit,</l>
<l rend="indent">Multaque tironi non patienda feret:</l>
<l>Nec franget postes, nec saevis ignibus uret,</l>
<l rend="indent">Nec dominae teneras adpetet ungue genas,</l>
<l>Nec scindet tunicasve suas tunicasve puellae,</l>
<l n="570" rend="indent">Nec raptus flendi causa capillus erit.</l>
<l>Ista decent pueros aetate et amore calentes;</l>
<l rend="indent">Hic fera composita vulnera mente feret.</l>
<l>Ignibus heu lentis uretur, ut umida faena,</l>
<l rend="indent">Ut modo montanis silva recisa iugis.</l>
<l n="575">Certior hic amor est: brevis et fecundior ille;</l>
<l rend="indent">Quae fugiunt, celeri carpite poma manu.</l>
<l>Omnia tradantur: portas reseravimus hosti;</l>
<l rend="indent">Et sit in infida proditione fides.</l>
<l>Quod datur ex facili, longum male nutrit amorem:</l>
<l n="580" rend="indent">Miscenda est laetis rara repulsa iocis.</l>
<l>Ante fores iaceat, 'crudelis ianua!' dicat,</l>
<l rend="indent">Multaque summisse, multa minanter agat.</l>
<l>Dulcia non ferimus: suco renovemur amaro;</l>
<l rend="indent">Saepe perit ventis obruta cumba suis;</l>
<l n="585">Hoc est, uxores quod non patiatur amari:</l>
<l rend="indent">Conveniunt illas, cum voluere, viri; </l>
<l>Adde forem, et duro dicat tibi ianitor ore</l>
<l rend="indent">'Non potes,' exclusum te quoque tanget amor.
<milestone ed="p" n="589" unit="carte"/></l>
<l>Ponite iam gladios hebetes: pugnetur acutis;</l>
<l n="590" rend="indent">Nec dubito, telis quin petar ipse meis.</l>
<l>Dum cadit in laqueos captus quoque nuper amator,</l>
<l rend="indent">Solum se thalamos speret habere tuos.</l>
<l>Postmodo rivalem partitaque foedera lecti</l>
<l rend="indent">Sentiat: has artes tolle, senescet amor.</l>
<l n="595">Tum bene fortis equus reserato carcere currit,</l>
<l rend="indent">Cum quos praetereat quosque sequatur habet.</l>
<l>Quamlibet extinctos iniuria suscitat ignes:</l>
<l rend="indent">En, ego (confiteor!) non nisi laesus amo.</l>
<l>Causa tamen nimium non sit manifesta doloris,</l>
<l n="600" rend="indent">Pluraque sollicitus, quam sciet, esse putet.</l>
<l>Incitat et ficti tristis custodia servi,</l>
<l rend="indent">Et nimium duri cura molesta viri.</l>
<l>Quae venit ex tuto, minus est accepta voluptas:</l>
<l rend="indent">Ut sis liberior Thaide, finge metus.</l>
<l n="605">Cum melius foribus possis, admitte fenestra,</l>
<l rend="indent">Inque tuo vultu signa timentis habe.</l>
<l>Callida prosiliat dicatque ancilla 'perimus!'</l>
<l rend="indent">Tu iuvenem trepidum quolibet abde loco.</l>
<l>Admiscenda tamen venus est secura timori,</l>
<l n="610" rend="indent">Ne tanti noctes non putet esse tuas.</l>
<l>Qua vafer eludi possit ratione maritus,</l>
<l rend="indent">Quaque vigil custos, praeteriturus eram.</l>
<l>Nupta virum timeat: rata sit custodia nuptae;</l>
<l rend="indent">Hoc decet, hoc leges iusque pudorque iubent.</l>
<l n="615">Te quoque servari, modo quam vindicta redemit,</l>
<l rend="indent">Quis ferat? Ut fallas, ad mea sacra veni! </l>
<l>Tot licet observent (adsit modo certa voluntas),</l>
<l rend="indent">Quot fuerant Argo lumina, verba dabis.</l>
<l>Scilicet obstabit custos, ne scribere possis,</l>
<l n="620" rend="indent">Sumendae detur cum tibi tempus aquae?</l>
<l>Conscia cum possit scriptas portare tabellas,</l>
<l rend="indent">Quas tegat in tepido fascia lata sinu?</l>
<l>Cum possit sura chartas celare ligatas,</l>
<l rend="indent">Et vincto blandas sub pede ferre notas?</l>
<l n="625">Caverit haec custos, pro charta conscia tergum</l>
<l rend="indent">Praebeat, inque suo corpore verba ferat.</l>
<l>Tuta quoque est fallitque oculos e lacte recenti</l>
<l rend="indent">Littera: carbonis pulvere tange, leges.</l>
<l>Fallet et umiduli quae fiet acumine lini,</l>
<l n="630" rend="indent">Ut ferat occultas pura tabella notas.</l>
<l>Adfuit Acrisio servandae cura puellae:</l>
<l rend="indent">Hunc tamen illa suo crimine fecit avum.
<milestone ed="p" n="633" unit="carte"/></l>
<l>Quid faciat custos, cum sint tot in urbe theatra,</l>
<l rend="indent">Cum spectet iunctos illa libenter equos,</l>
<l n="635">Cum sedeat Phariae sistris operata iuvencae,</l>
<l rend="indent">Quoque sui comites ire vetantur, eat,</l>
<l>Cum fuget a templis oculos Bona Diva virorum,</l>
<l rend="indent">Praeterquam siquos illa venire iubet?</l>
<l>Cum, custode foris tunicas servante puellae,</l>
<l n="640" rend="indent">Celent furtivos balnea multa iocos,</l>
<l>Cum, quotiens opus est, fallax aegrotet amica,</l>
<l rend="indent">Et cedat lecto quamlibet aegra suo,</l>
<l>Nomine cum doceat, quid agamus, adultera clavis,</l>
<l rend="indent">Quasque petas non det ianua sola vias? </l>
<l n="645">Fallitur et multo custodis cura Lyaeo,</l>
<l rend="indent">Illa vel Hispano lecta sit uva iugo;</l>
<l>Sunt quoque, quae faciant altos medicamina somnos,</l>
<l rend="indent">Victaque Lethaea lumina nocte premant;</l>
<l>Nec male deliciis odiosum conscia tardis</l>
<l n="650" rend="indent">Detinet, et longa iungitur ipsa mora.</l>
<l>Quid iuvat ambages praeceptaque parva movere,</l>
<l rend="indent">Cum minimo custos munere possit emi?</l>
<l>Munera, crede mihi, capiunt hominesque deosque:</l>
<l rend="indent">Placatur donis Iuppiter ipse datis.</l>
<l n="655">Quid sapiens faciet, stultus cum munere gaudet?</l>
<l rend="indent">Ipse quoque accepto munere mutus erit.</l>
<l>Sed semel est custos longum redimendus in aevum:</l>
<l rend="indent">Saepe dabit, dederit quas semel ille manus.</l>
<l>Questus eram, memini, metuendos esse sodales:</l>
<l n="660" rend="indent">Non tangit solos ista querella viros.</l>
<l>Credula si fueris, aliae tua gaudia carpent,</l>
<l rend="indent">Et lepus hic aliis exagitatus erit.</l>
<l>Haec quoque, quae praebet lectum studiosa locumque</l>
<l rend="indent">Crede mihi, mecum non semel illa fuit.</l>
<l n="665">Nec nimium vobis formosa ancilla ministret:</l>
<l rend="indent">Saepe vicem dominae praebuit illa mihi.</l>
<l>Quo feror insanus? quid aperto pectore in hostem</l>
<l rend="indent">Mittor, et indicio prodor ab ipse meo?</l>
<l>Non avis aucupibus monstrat, qua parte petatur:</l>
<l n="670" rend="indent">Non docet infestos currere cerva canes.</l>
<l>Viderit utilitas: ego coepta fideliter edam:</l>
<l rend="indent">Lemniasin gladios in mea fata dabo.</l>
<l>Efficite (et facile est), ut nos credamus amari:</l>
<l rend="indent">Prona venit cupidis in sua vota fides. </l>
<l n="675">Spectet amabilius iuvenem, suspiret ab imo</l>
<l rend="indent">Femina, tam sero cur veniatque roget:</l>
<l>Accedant lacrimae, dolor et de paelice fictus,</l>
<l rend="indent">Et laniet digitis illius ora suis:</l>
<l>Iamdudum persuasus erit; miserebitur ultro,</l>
<l n="680" rend="indent">Et dicet 'cura carpitur ista mei.'</l>
<l>Praecipue si cultus erit speculoque placebit,</l>
<l rend="indent">Posse suo tangi credet amore deas.</l>
<l>Sed te, quaecumque est, moderate iniuria turbet,</l>
<l rend="indent">Nec sis audita paelice mentis inops.</l>
<l n="685">Nec cito credideris: quantum cito credere laedat,</l>
<l rend="indent">Exemplum vobis non leve Procris erit.
<milestone ed="p" n="687" unit="carte"/></l>
<l>Est prope purpureos colles florentis Hymetti</l>
<l rend="indent">Fons sacer et viridi caespite mollis humus:</l>
<l>Silva nemus non alta facit; tegit arbutus herbam,</l>
<l n="690" rend="indent">Ros maris et lauri nigraque myrtus olent:</l>
<l>Nec densum foliis buxum fragilesque myricae,</l>
<l rend="indent">Nec tenues cytisi cultaque pinus abest.</l>
<l>Lenibus inpulsae zephyris auraque salubri</l>
<l rend="indent">Tot generum frondes herbaque summa tremit.</l>
<l n="695">Grata quies Cephalo: famulis canibusque relictis</l>
<l rend="indent">Lassus in hac iuvenis saepe resedit humo,</l>
<l>'Quae' que 'meos releves aestus,' cantare solebat</l>
<l rend="indent">'Accipienda sinu, mobilis aura, veni.'</l>
<l>Coniugis ad timidas aliquis male sedulus aures</l>
<l n="700" rend="indent">Auditos memori detulit ore sonos;</l>
<l>Procris ut accepit nomen, quasi paelicis, Aurae,</l>
<l rend="indent">Excidit, et subito muta dolore fuit;</l>
<l>Palluit, ut serae lectis de vite racemis</l>
<l rend="indent">Pallescunt frondes, quas nova laesit hiemps,</l>
<l n="705">Quaeque suos curvant matura cydonia ramos,</l>
<l rend="indent">Cornaque adhuc nostris non satis apta cibis. </l>
<l>Ut rediit animus, tenues a pectore vestes</l>
<l rend="indent">Rumpit, et indignas sauciat ungue genas;</l>
<l>Nec mora, per medias passis furibunda capillis</l>
<l n="710" rend="indent">Evolat, ut thyrso concita Baccha, vias.</l>
<l>Ut prope perventum, comites in valle relinquit,</l>
<l rend="indent">Ipsa nemus tacito clam pede fortis init.</l>
<l>Quid tibi mentis erat, cum sic male sana lateres,</l>
<l rend="indent">Procri? quis adtoniti pectoris ardor erat?</l>
<l n="715">Iam iam venturam, quaecumque erat Aura, putabas</l>
<l rend="indent">Scilicet, atque oculis probra videnda tuis.</l>
<l>Nunc venisse piget (neque enim deprendere velles),</l>
<l rend="indent">Nunc iuvat: incertus pectora versat amor.</l>
<l>Credere quae iubeant, locus est et nomen et index,</l>
<l n="720" rend="indent">Et quia mens semper quod timet, esse putat.</l>
<l>Vidit ut oppressa vestigia corporis herba,</l>
<l rend="indent">Pulsantur trepidi corde micante sinus.</l>
<l>Iamque dies medius tenues contraxerat umbras,</l>
<l rend="indent">Inque pari spatio vesper et ortus erant:</l>
<l n="725">Ecce, redit Cephalus silvis, Cyllenia proles,</l>
<l rend="indent">Oraque fontana fervida pulsat aqua.</l>
<l>Anxia, Procri, lates: solitas iacet ille per herbas,</l>
<l rend="indent">Et 'zephyri molles auraque' dixit 'ades!'</l>
<l>Ut patuit miserae iucundus nominis error,</l>
<l n="730" rend="indent">Et mens et rediit verus in ora color.</l>
<l>Surgit, et oppositas agitato corpore frondes</l>
<l rend="indent">Movit, in amplexus uxor itura viri:</l>
<l>Ille feram movisse ratus, iuvenaliter artus</l>
<l rend="indent">Corripit, in dextra tela fuere manu.</l>
<l n="735">Quid facis, infelix? non est fera, supprime tela!</l>
<l rend="indent">Me miserum! iaculo fixa puella tuo est. </l>
<l>'Ei mihi!' conclamat 'fixisti pectus amicum.</l>
<l rend="indent">Hic locus a Cephalo vulnera semper habet.</l>
<l>Ante diem morior, sed nulla paelice laesa:</l>
<l n="740" rend="indent">Hoc faciet positae te mihi, terra, levem.</l>
<l>Nomine suspectas iam spiritus exit in auras:</l>
<l rend="indent">Labor, eo, cara lumina conde manu!'</l>
<l>Ille sinu dominae morientia corpora maesto</l>
<l rend="indent">Sustinet, et lacrimis vulnera saeva lavat:</l>
<l n="745">Exit, et incauto paulatim pectore lapsus</l>
<l rend="indent">Excipitur miseri spiritus ore viri.
<milestone ed="p" n="747" unit="carte"/></l>
<l>Sed repetamus opus: mihi nudis rebus eundum est,</l>
<l rend="indent">Ut tangat portus fessa carina suos.</l>
<l>Sollicite expectas, dum te in convivia ducam,</l>
<l n="750" rend="indent">Et quaeris monitus hac quoque parte meos.</l>
<l>Sera veni, positaque decens incede lucerna:</l>
<l rend="indent">Grata mora venies; maxima lena mora est.</l>
<l>Etsi turpis eris, formosa videbere potis,</l>
<l rend="indent">Et latebras vitiis nox dabit ipsa tuis.</l>
<l n="755">Carpe cibos digitis: est quiddam gestus edendi:</l>
<l rend="indent">Ora nec immunda tota perungue manu.</l>
<l>Neve domi praesume dapes, sed desine citra</l>
<l rend="indent">Quam capis; es paulo quam potes esse minus;</l>
<l>Priamides Helenen avide si spectet edentem,</l>
<l n="760" rend="indent">Oderit, et dicat 'stulta rapina mea est.'</l>
<l>Aptius est, deceatque magis potare puellas:</l>
<l rend="indent">Cum Veneris puero non male, Bacche, facis.</l>
<l>Hoc quoque, qua patiens caput est, animusque pedesque</l>
<l rend="indent">Constant: nec, quae sunt singula, bina vide. </l>
<l n="765">Turpe iacens mulier multo madefacta Lyaeo:</l>
<l rend="indent">Digna est concubitus quoslibet illa pati.</l>
<l>Nec somnis posita tutum succumbere mensa:</l>
<l rend="indent">Per somnos fieri multa pudenda solent.</l>
<l>Ulteriora pudet docuisse: sed alma Dione</l>
<l n="770" rend="indent">'Praecipue nostrum est, quod pudet' inquit 'opus.'</l>
<l>Nota sibi sit quaeque: modos a corpore certos</l>
<l rend="indent">Sumite: non omnes una figura decet.</l>
<l>Quae facie praesignis erit, resupina iaceto:</l>
<l rend="indent">Spectentur tergo, quis sua terga placent.</l>
<l n="775">Milanion umeris Atalantes crura ferebat:</l>
<l rend="indent">Si bona sunt, hoc sunt accipienda modo.</l>
<l>Parva vehatur equo: quod erat longissima, numquam</l>
<l rend="indent">Theba&iuml;s Hectoreo nupta resedit equo.</l>
<l>Strata premat genibus, paulum cervice reflexa,</l>
<l n="780" rend="indent">Femina per longum conspicienda latus.</l>
<l>Cui femur est iuvenale, carent quoque pectora menda,</l>
<l rend="indent">Stet vir, in obliquo fusa sit ipsa toro.</l>
<l>Nec tibi turpe puta crinem, ut Phylle&iuml;a mater,</l>
<l rend="indent">Solvere, et effusis colla reflecte comis.</l>
<l n="785">Tu quoque, cui rugis uterum Lucina notavit,</l>
<l rend="indent">Ut celer aversis utere Parthus equis.</l>
<l>Mille modi veneris; simplex minimique laboris,</l>
<l rend="indent">Cum iacet in dextrum semisupina latus.</l>
<l>Sed neque Phoebei tripodes nec corniger Ammon</l>
<l n="790" rend="indent">Vera magis vobis, quam mea Musa, canet:</l>
<l>Siqua fides arti, quam longo fecimus usu,</l>
<l rend="indent">Credite: praestabunt carmina nostra fidem.</l>
<l>Sentiat ex imis venerem resoluta medullis</l>
<l rend="indent">Femina, et ex aequo res iuvet illa duos. </l>
<l n="795">Nec blandae voces iucundaque murmura cessent,</l>
<l rend="indent">Nec taceant mediis improba verba iocis.</l>
<l>Tu quoque, cui veneris sensum natura negavit,</l>
<l rend="indent">Dulcia mendaci gaudia finge sono.</l>
<l>Infelix, cui torpet hebes locus ille, puella,</l>
<l n="800" rend="indent">Quo pariter debent femina virque frui.</l>
<l>Tantum, cum finges, ne sis manifesta, caveto:</l>
<l rend="indent">Effice per motum luminaque ipsa fidem.</l>
<l>Quam iuvet, et voces et anhelitus arguat oris;</l>
<l rend="indent">A! pudet, arcanas pars habet ista notas.</l>
<l n="805">Gaudia post Veneris quae poscet munus amantem,</l>
<l rend="indent">Illa suas nolet pondus habere preces....</l>
<l>Nec lucem in thalamos totis admitte fenestris;</l>
<l rend="indent">Aptius in vestro corpore multa latent.</l>
<l>Lusus habet finem: cygnis descendere tempus,</l>
<l n="810" rend="indent">Duxerunt collo qui iuga nostra suo.</l>
<l>Ut quondam iuvenes, ita nunc, mea turba, puellae</l>
<l rend="indent">Inscribant spoliis "Naso magister erat."</l></div1>
</body></text>

<text lang="la" n="Rem.">
<body>
<head>Remedia amoris</head>
<div1 type="poem" n="Rem.">
<l>Legerat huius Amor titulum nomenque libelli:</l>
<l rend="indent">'Bella mihi, video, bella parantur' ait.</l>
<l>'Parce tuum vatem sceleris damnare, Cupido,</l>
<l rend="indent">Tradita qui toties te duce signa tuli.</l>
<l n="5">Non ego Tydides, a quo tua saucia mater</l>
<l rend="indent">In liquidum rediit aethera Martis equis.</l>
<l>Saepe tepent alii iuvenes: ego semper amavi,</l>
<l rend="indent">Et si, quid faciam, nunc quoque, quaeris, amo.</l>
<l>Quin etiam docui, qua posses arte parari,</l>
<l n="10" rend="indent">Et quod nunc ratio est, impetus ante fuit.</l>
<l>Nec te, blande puer, nec nostras prodimus artes,</l>
<l rend="indent">Nec nova praeteritum Musa retexit opus.</l>
<l>Siquis amat quod amare iuvat, feliciter ardens</l>
<l rend="indent">Gaudeat, et vento naviget ille suo.</l>
<l n="15">At siquis male fert indignae regna puellae,</l>
<l rend="indent">Ne pereat, nostrae sentiat artis opem.</l>
<l>Cur aliquis laqueo collum nodatus amator</l>
<l rend="indent">A trabe sublimi triste pependit onus?</l>
<l>Cur aliquis rigido fodit sua pectora ferro?</l>
<l n="20" rend="indent">Invidiam caedis, pacis amator, habes.</l>
<l>Qui, nisi desierit, misero periturus amore est,</l>
<l rend="indent">Desinat; et nulli funeris auctor eris.</l>
<l>Et puer es, nec te quicquam nisi ludere oportet:</l>
<l rend="indent">Lude; decent annos mollia regna tuos.</l>
<l n="25">[Nam poteras uti nudis ad bella sagittis:</l>
<l rend="indent">Sed tua mortifero sanguine tela carent.] </l>
<l>Vitricus et gladiis et acuta dimicet hasta,</l>
<l rend="indent">Et victor multa caede cruentus eat:</l>
<l>Tu cole maternas, tuto quibus utimur, artes,</l>
<l n="30" rend="indent">Et quarum vitio nulla fit orba parens.</l>
<l>Effice nocturna frangatur ianua rixa,</l>
<l rend="indent">Et tegat ornatas multa corona fores:</l>
<l>Fac coeant furtim iuvenes timidaeque puellae,</l>
<l rend="indent">Verbaque dent cauto qualibet arte viro:</l>
<l n="35">Et modo blanditias rigido, modo iurgia posti</l>
<l rend="indent">Dicat et exclusus flebile cantet amans.</l>
<l>His lacrimis contentus eris sine crimine mortis;</l>
<l rend="indent">Non tua fax avidos digna subire rogos.'</l>
<l>Haec ego: movit Amor gemmatas aureus alas,</l>
<l n="40" rend="indent">Et mihi 'propositum perfice' dixit 'opus.'
<milestone ed="p" n="41" unit="carte"/></l>
<l>Ad mea, decepti iuvenes, praecepta venite,</l>
<l rend="indent">Quos suus ex omni parte fefellit amor.</l>
<l>Discite sanari, per quem didicistis amare:</l>
<l rend="indent">Una manus vobis vulnus opemque feret.</l>
<l n="45">Terra salutares herbas, eademque nocentes</l>
<l rend="indent">Nutrit, et urticae proxima saepe rosa est;</l>
<l>Vulnus in Herculeo quae quondam fecerat hoste,</l>
<l rend="indent">Vulneris auxilium Pelias hasta tulit.</l>
<l>Sed quaecumque viris, vobis quoque dicta, puellae,</l>
<l n="50" rend="indent">Credite: diversis partibus arma damus,</l>
<l>E quibus ad vestros siquid non pertinet usus,</l>
<l rend="indent">Attamen exemplo multa docere potest.</l>
<l>Utile propositum est saevas extinguere flammas,</l>
<l rend="indent">Nec servum vitii pectus habere sui.</l>
<l n="55">Vixisset Phyllis, si me foret usa magistro,</l>
<l rend="indent">Et per quod novies, saepius isset iter; </l>
<l>Nec moriens Dido summa vidisset ab arce</l>
<l rend="indent">Dardanias vento vela dedisse rates;</l>
<l>Nec dolor armasset contra sua viscera matrem,</l>
<l n="60" rend="indent">Quae socii damno sanguinis ulta virum est.</l>
<l>Arte mea Tereus, quamvis Philomela placeret,</l>
<l rend="indent">Per facinus fieri non meruisset avis.</l>
<l>Da mihi Pasipha&euml;n, iam tauri ponet amorem:</l>
<l rend="indent">Da Phaedram, Phaedrae turpis abibit amor.</l>
<l n="65">Crede Parim nobis, Helenen Menelaus habebit,</l>
<l rend="indent">Nec manibus Danais Pergama victa cadent.</l>
<l>Impia si nostros legisset Scylla libellos,</l>
<l rend="indent">Haesisset capiti purpura, Nise, tuo.</l>
<l>Me duce damnosas, homines, conpescite curas,</l>
<l n="70" rend="indent">Rectaque cum sociis me duce navis eat.</l>
<l>Naso legendus erat tum, cum didicistis amare:</l>
<l rend="indent">Idem nunc vobis Naso legendus erit.</l>
<l>Publicus assertor dominis suppressa levabo</l>
<l rend="indent">Pectora: vindictae quisque favete suae.</l>
<l n="75">Te precor incipiens, adsit tua laurea nobis,</l>
<l rend="indent">Carminis et medicae, Phoebe, repertor opis.</l>
<l>Tu pariter vati, pariter succurre medenti:</l>
<l rend="indent">Utraque tutelae subdita cura tua est.
<milestone ed="p" n="79" unit="carte"/></l>
<l>Dum licet, et modici tangunt praecordia motus,</l>
<l n="80" rend="indent">Si piget, in primo limine siste pedem.</l>
<l>Opprime, dum nova sunt, subiti mala semina morbi,</l>
<l rend="indent">Et tuus incipiens ire resistat equus. </l>
<l>Nam mora dat vires, teneras mora percoquit uvas,</l>
<l rend="indent">Et validas segetes quae fuit herba, facit.</l>
<l n="85">Quae praebet latas arbor spatiantibus umbras,</l>
<l rend="indent">Quo posita est primum tempore virga fuit;</l>
<l>Tum poterat manibus summa tellure revelli:</l>
<l rend="indent">Nunc stat in inmensum viribus aucta suis.</l>
<l>Quale sit id, quod amas, celeri circumspice mente,</l>
<l n="90" rend="indent">Et tua laesuro subtrahe colla iugo.</l>
<l>Principiis obsta; sero medicina paratur,</l>
<l rend="indent">Cum mala per longas convaluere moras.</l>
<l>Sed propera, nec te venturas differ in horas;</l>
<l rend="indent">Qui non est hodie, cras minus aptus erit:</l>
<l n="95">Verba dat omnis amor, reperitque alimenta morando;</l>
<l rend="indent">Optima vindictae proxima quaeque dies.</l>
<l>Flumina pauca vides de magnis fontibus orta:</l>
<l rend="indent">Plurima collectis multiplicantur aquis.</l>
<l>Si cito sensisses, quantum peccare parares,</l>
<l n="100" rend="indent">Non tegeres vultus cortice, Myrrha, tuos.</l>
<l>Vidi ego, quod fuerat primo sanabile, vulnus</l>
<l rend="indent">Dilatum longae damna tulisse morae.</l>
<l>Sed quia delectat Veneris decerpere fructum,</l>
<l rend="indent">Dicimus adsidue 'cras quoque fiet idem.'</l>
<l n="105">Interea tacitae serpunt in viscera flammae,</l>
<l rend="indent">Et mala radices altius arbor agit.</l>
<l>Si tamen auxilii perierunt tempora primi,</l>
<l rend="indent">Et vetus in capto pectore sedit amor,</l>
<l>Maius opus superest: sed non, quia serior aegro</l>
<l n="110" rend="indent">Advocor, ille mihi destituendus erit.</l>
<l>Quam laesus fuerat, partem Poeantius heros</l>
<l rend="indent">Certa debuerat praesecuisse manu; </l>
<l>Post tamen hic multos sanatus creditur annos</l>
<l rend="indent">Supremam bellis imposuisse manum.</l>
<l n="115">Qui modo nascentes properabam pellere morbos,</l>
<l rend="indent">Admoveo tardam nunc tibi lentus opem.
<milestone ed="p" n="117" unit="carte"/></l>
<l>Aut nova, si possis, sedare incendia temptes,</l>
<l rend="indent">Aut ubi per vires procubuere suas:</l>
<l>Dum furor in cursu est, currenti cede furori;</l>
<l n="120" rend="indent">Difficiles aditus impetus omnis habet.</l>
<l>Stultus, ab obliquo qui cum descendere possit,</l>
<l rend="indent">Pugnat in adversas ire natator aquas.</l>
<l>Impatiens animus nec adhuc tractabilis artem</l>
<l rend="indent">Respuit, atque odio verba monentis habet.</l>
<l n="125">Adgrediar melius tum, cum sua vulnera tangi</l>
<l rend="indent">Iam sinet, et veris vocibus aptus erit.</l>
<l>Quis matrem, nisi mentis inops, in funere nati</l>
<l rend="indent">Flere vetet? non hoc illa monenda loco est.</l>
<l>Cum dederit lacrimas animumque impleverit aegrum,</l>
<l n="130" rend="indent">Ille dolor verbis emoderandus erit.</l>
<l>Temporis ars medicina fere est: data tempore prosunt,</l>
<l rend="indent">Et data non apto tempore vina nocent.</l>
<l>Quin etiam accendas vitia inritesque vetando,</l>
<l rend="indent">Temporibus si non adgrediare suis.</l>
<l n="135">Ergo ubi visus eris nostra medicabilis arte,</l>
<l rend="indent">Fac monitis fugias otia prima meis.</l>
<l>Haec, ut ames, faciunt; haec, quod fecere, tuentur;</l>
<l rend="indent">Haec sunt iucundi causa cibusque mali.</l>
<l>Otia si tollas, periere Cupidinis arcus,</l>
<l n="140" rend="indent">Contemptaeque iacent et sine luce faces.</l>
<l>Quam platanus vino gaudet, quam populus unda,</l>
<l rend="indent">Et quam limosa canna palustris humo, </l>
<l>Tam Venus otia amat; qui finem quaeris amoris,</l>
<l rend="indent">Cedit amor rebus: res age, tutus eris.</l>
<l n="145">Languor, et inmodici sub nullo vindice somni,</l>
<l rend="indent">Aleaque, et multo tempora quassa mero</l>
<l>Eripiunt omnes animo sine vulnere nervos:</l>
<l rend="indent">Adfluit incautis insidiosus Amor.</l>
<l>Desidiam puer ille sequi solet, odit agentes:</l>
<l n="150" rend="indent">Da vacuae menti, quo teneatur, opus.</l>
<l>Sunt fora, sunt leges, sunt, quos tuearis, amici:</l>
<l rend="indent">Vade per urbanae splendida castra togae.</l>
<l>Vel tu sanguinei iuvenalia munera Martis</l>
<l rend="indent">Suspice: deliciae iam tibi terga dabunt.</l>
<l n="155">Ecce, fugax Parthus, magni nova causa triumphi,</l>
<l rend="indent">Iam videt in campis Caesaris arma suis:</l>
<l>Vince Cupidineas pariter Parthasque sagittas,</l>
<l rend="indent">Et refer ad patrios bina tropaea deos.</l>
<l>Ut semel Aetola Venus est a cuspide laesa,</l>
<l n="160" rend="indent">Mandat amatori bella gerenda suo.</l>
<l>Quaeritur, Aegisthus quare sit factus adulter?</l>
<l rend="indent">In promptu causa est: desidiosus erat.</l>
<l>Pugnabant alii tardis apud Ilion armis:</l>
<l rend="indent">Transtulerat vires Graecia tota suas.</l>
<l n="165">Sive operam bellis vellet dare, nulla gerebat:</l>
<l rend="indent">Sive foro, vacuum litibus Argos erat.</l>
<l>Quod potuit, ne nil illic ageretur, amavit.</l>
<l rend="indent">Sic venit ille puer, sic puer ille manet.
<milestone ed="p" n="169" unit="carte"/></l>
<l>Rura quoque oblectant animos studiumque colendi:</l>
<l n="170" rend="indent">Quaelibet huic curae cedere cura potest. </l>
<l>Colla iube domitos oneri supponere tauros,</l>
<l rend="indent">Sauciet ut duram vomer aduncus humum:</l>
<l>Obrue versata Cerialia semina terra,</l>
<l rend="indent">Quae tibi cum multo faenore reddat ager.</l>
<l n="175">Aspice curvatos pomorum pondere ramos,</l>
<l rend="indent">Ut sua, quod peperit, vix ferat arbor onus;</l>
<l>Aspice labentes iucundo murmure rivos;</l>
<l rend="indent">Aspice tondentes fertile gramen oves.</l>
<l>Ecce, petunt rupes praeruptaque saxa capellae:</l>
<l n="180" rend="indent">Iam referent haedis ubera plena suis;</l>
<l>Pastor inaequali modulatur harundine carmen,</l>
<l rend="indent">Nec desunt comites, sedula turba, canes;</l>
<l>Parte sonant alia silvae mugitibus altae,</l>
<l rend="indent">Et queritur vitulum mater abesse suum.</l>
<l n="185">Quid, cum suppositos fugiunt examina fumos,</l>
<l rend="indent">Ut relevent dempti vimina curva favi?</l>
<l>Poma dat autumnus: formosa est messibus aestas:</l>
<l rend="indent">Ver praebet flores: igne levatur hiems.</l>
<l>Temporibus certis maturam rusticus uvam</l>
<l n="190" rend="indent">Deligit, et nudo sub pede musta fluunt;</l>
<l>Temporibus certis desectas alligat herbas,</l>
<l rend="indent">Et tonsam raro pectine verrit humum.</l>
<l>Ipse potes riguis plantam deponere in hortis,</l>
<l rend="indent">Ipse potes rivos ducere lenis aquae.</l>
<l n="195">Venerit insitio; fac ramum ramus adoptet,</l>
<l rend="indent">Stetque peregrinis arbor operta comis.</l>
<l>Cum semel haec animum coepit mulcere voluptas,</l>
<l rend="indent">Debilibus pinnis inritus exit Amor.</l>
<l>Vel tu venandi studium cole: saepe recessit</l>
<l n="200" rend="indent">Turpiter a Phoebi victa sorore Venus.</l>
<l>Nunc leporem pronum catulo sectare sagaci,</l>
<l rend="indent">Nunc tua frondosis retia tende iugis, </l>
<l>Aut pavidos terre varia formidine cervos,</l>
<l rend="indent">Aut cadat adversa cuspide fossus aper.</l>
<l n="205">Nocte fatigatum somnus, non cura puellae,</l>
<l rend="indent">Excipit et pingui membra quiete levat.</l>
<l>Lenius est studium, studium tamen, alite capta</l>
<l rend="indent">Aut lino aut calamis praemia parva sequi,</l>
<l>Vel, quae piscis edax avido male devoret ore,</l>
<l n="210" rend="indent">Abdere sub parvis aera recurva cibis.</l>
<l>Aut his aut aliis, donec dediscis amare,</l>
<l rend="indent">Ipse tibi furtim decipiendus eris.
<milestone ed="p" n="213" unit="carte"/></l>
<l>Tu tantum quamvis firmis retinebere vinclis,</l>
<l rend="indent">I procul, et longas carpere perge vias;</l>
<l n="215">Flebis, et occurret desertae nomen amicae,</l>
<l rend="indent">Stabit et in media pes tibi saepe via:</l>
<l>Sed quanto minus ire voles, magis ire memento;</l>
<l rend="indent">Perfer, et invitos currere coge pedes.</l>
<l>Nec pluvias opta, nec te peregrina morentur</l>
<l n="220" rend="indent">Sabbata, nec damnis Allia nota suis.</l>
<l>Nec quot transieris et quot tibi, quaere, supersint</l>
<l rend="indent">Milia; nec, maneas ut prope, finge moras:</l>
<l>Tempora nec numera, nec crebro respice Romam,</l>
<l rend="indent">Sed fuge: tutus adhuc Parthus ab hoste fuga est.</l>
<l n="225">Dura aliquis praecepta vocet mea; dura fatemur</l>
<l rend="indent">Esse; sed ut valeas, multa dolenda feres.</l>
<l>Saepe bibi sucos, quamvis invitus, amaros</l>
<l rend="indent">Aeger, et oranti mensa negata mihi.</l>
<l>Ut corpus redimas, ferrum patieris et ignes,</l>
<l n="230" rend="indent">Arida nec sitiens ora levabis aqua: </l>
<l>Ut valeas animo, quicquam tolerare negabis?</l>
<l rend="indent">At pretium pars haec corpore maius habet.</l>
<l>Sed tamen est artis tristissima ianua nostrae,</l>
<l rend="indent">Et labor est unus tempora prima pati.</l>
<l n="235">Aspicis, ut prensos urant iuga prima iuvencos,</l>
<l rend="indent">Et nova velocem cingula laedat equum?</l>
<l>Forsitan a laribus patriis exire pigebit:</l>
<l rend="indent">Sed tamen exibis: deinde redire voles;</l>
<l>Nec te Lar patrius, sed amor revocabit amicae,</l>
<l n="240" rend="indent">Praetendens culpae splendida verba tuae.</l>
<l>Cum semel exieris, centum solatia curae</l>
<l rend="indent">Et rus et comites et via longa dabit.</l>
<l>Nec satis esse putes discedere; lentus abesto,</l>
<l rend="indent">Dum perdat vires sitque sine igne cinis.</l>
<l n="245">Quod nisi firmata properaris mente reverti,</l>
<l rend="indent">Inferet arma tibi saeva rebellis Amor.</l>
<l>Quidquid et afueris, avidus sitiensque redibis,</l>
<l rend="indent">Et spatium damno cesserit omne tuo.
<milestone ed="p" n="249" unit="carte"/></l>
<l>Viderit, Haemoniae siquis mala pabula terrae</l>
<l n="250" rend="indent">Et magicas artes posse iuvare putat.</l>
<l>Ista veneficii vetus est via; noster Apollo</l>
<l rend="indent">Innocuam sacro carmine monstrat opem.</l>
<l>Me duce non tumulo prodire iubebitur umbra,</l>
<l rend="indent">Non anus infami carmine rumpet humum;</l>
<l n="255">Non seges ex aliis alios transibit in agros,</l>
<l rend="indent">Nec subito Phoebi pallidus orbis erit.</l>
<l>Ut solet, aequoreas ibit Tiberinus in undas:</l>
<l rend="indent">Ut solet, in niveis Luna vehetur equis.</l>
<l>Nulla recantatas deponent pectora curas,</l>
<l n="260" rend="indent">Nec fugiet vivo sulpure victus amor.</l>
<l>Quid te Phasiacae iuverunt gramina terrae,</l>
<l rend="indent">Cum cuperes patria, Colchi, manere domo? </l>
<l>Quid tibi profuerunt, Circe, Perse&iuml;des herbae,</l>
<l rend="indent">Cum sua Neritias abstulit aura rates?</l>
<l n="265">Omnia fecisti, ne callidus hospes abiret:</l>
<l rend="indent">Ille dedit certae lintea plena fugae.</l>
<l>Omnia fecisti, ne te ferus ureret ignis:</l>
<l rend="indent">Longus in invito pectore sedit amor.</l>
<l>Vertere tu poteras homines in mille figuras,</l>
<l n="270" rend="indent">Non poteras animi vertere iura tui.</l>
<l>Diceris his etiam, cum iam discedere vellet,</l>
<l rend="indent">Dulichium verbis detinuisse ducem:</l>
<l>'Non ego, quod primo, memini, sperare solebam,</l>
<l rend="indent">Iam precor, ut coniunx tu meus esse velis;</l>
<l n="275">Et tamen, ut coniunx essem tua, digna videbar,</l>
<l rend="indent">Quod dea, quod magni filia Solis eram.</l>
<l>Ne properes, oro; spatium pro munere posco:</l>
<l rend="indent">Quid minus optari per mea vota potest?</l>
<l>Et freta mota vides, et debes illa timere:</l>
<l n="280" rend="indent">Utilior velis postmodo ventus erit.</l>
<l>Quae tibi causa fugae? non hic nova Troia resurgit,</l>
<l rend="indent">Non aliquis socios rursus ad arma vocat.</l>
<l>Hic amor et pax est, in qua male vulneror una,</l>
<l rend="indent">Tutaque sub regno terra futura tuo est.'</l>
<l n="285">Illa loquebatur, navem solvebat Ulixes:</l>
<l rend="indent">Inrita cum velis verba tulere noti.</l>
<l>Ardet et adsuetas Circe decurrit ad artes,</l>
<l rend="indent">Nec tamen est illis adtenuatus amor.</l>
<l>Ergo quisquis opem nostra tibi poscis ab arte,</l>
<l n="290" rend="indent">Deme veneficiis carminibusque fidem. 
<milestone ed="p" n="291" unit="carte"/></l>
<l>Si te causa potens domina retinebit in Urbe,</l>
<l rend="indent">Accipe, consilium quod sit in Urbe meum.</l>
<l>Optimus ille sui vindex, laedentia pectus</l>
<l rend="indent">Vincula qui rupit, dedoluitque semel.</l>
<l n="295">Sed cui tantum animi est, illum mirabor et ipse,</l>
<l rend="indent">Et dicam 'monitis non eget iste meis.'</l>
<l>Tu mihi, qui, quod amas, aegre dediscis amare,</l>
<l rend="indent">Nec potes, et velles posse, docendus eris.</l>
<l>Saepe refer tecum sceleratae facta puellae,</l>
<l n="300" rend="indent">Et pone ante oculos omnia damna tuos.</l>
<l>'Illud et illud habet, nec ea contenta rapina est:</l>
<l rend="indent">Sub titulum nostros misit avara lares.</l>
<l>Sic mihi iuravit, sic me iurata fefellit,</l>
<l rend="indent">Ante suas quotiens passa iacere fores!</l>
<l n="305">Diligit ipsa alios, a me fastidit amari;</l>
<l rend="indent">Institor, heu, noctes, quas mihi non dat, habet!'</l>
<l>Haec tibi per totos inacescant omnia sensus:</l>
<l rend="indent">Haec refer, hinc odii semina quaere tui.</l>
<l>Atque utinam possis etiam facundus in illis</l>
<l n="310" rend="indent">Esse! dole tantum, sponte disertus eris.
<milestone ed="p" n="311" unit="carte"/></l>
<l>Haeserat in quadam nuper mea cura puella:</l>
<l rend="indent">Conveniens animo non erat illa meo:</l>
<l>Curabar propriis aeger Podalirius herbis,</l>
<l rend="indent">Et, fateor, medicus turpiter aeger eram.</l>
<l n="315">Profuit adsidue vitiis insistere amicae,</l>
<l rend="indent">Idque mihi factum saepe salubre fuit.</l>
<l>'Quam mala' dicebam 'nostrae sunt crura puellae!'</l>
<l rend="indent">Nec tamen, ut vere confiteamur, erant. </l>
<l>'Brachia quam non sunt nostrae formosa puellae!'</l>
<l n="320" rend="indent">Et tamen, ut vere confiteamur, erant.</l>
<l>'Quam brevis est!' nec erat; 'quam multum poscit amantem!'</l>
<l rend="indent">Haec odio venit maxima causa meo.</l>
<l>Et mala sunt vicina bonis; errore sub illo</l>
<l rend="indent">Pro vitio virtus crimina saepe tulit.</l>
<l n="325">Qua potes, in peius dotes deflecte puellae,</l>
<l rend="indent">Iudiciumque brevi limite falle tuum.</l>
<l>Turgida, si plena est, si fusca est, nigra vocetur:</l>
<l rend="indent">In gracili macies crimen habere potest.</l>
<l>Et poterit dici petulans, quae rustica non est:</l>
<l n="330" rend="indent">Et poterit dici rustica, siqua proba est.</l>
<l>Quin etiam, quacumque caret tua femina dote,</l>
<l rend="indent">Hanc moveat, blandis usque precare sonis.</l>
<l>Exige uti cantet, siqua est sine voce puella:</l>
<l rend="indent">Fac saltet, nescit siqua movere manum.</l>
<l n="335">Barbara sermone est? fac tecum multa loquatur;</l>
<l rend="indent">Non didicit chordas tangere? posce lyram.</l>
<l>Durius incedit? fac inambulet; omne papillae</l>
<l rend="indent">Pectus habent? vitium fascia nulla tegat.</l>
<l>Si male dentata est, narra, quod rideat, illi;</l>
<l n="340" rend="indent">Mollibus est oculis? quod fleat illa, refer.</l>
<l>Proderit et subito, cum se non finxerit ulli,</l>
<l rend="indent">Ad dominam celeres mane tulisse gradus.</l>
<l>Auferimur cultu; gemmis auroque teguntur</l>
<l rend="indent">Omnia; pars minima est ipsa puella sui.</l>
<l n="345">Saepe ubi sit, quod ames, inter tam multa requiras;</l>
<l rend="indent">Decipit hac oculos aegide dives Amor.</l>
<l>Improvisus ades, deprendes tutus inermem:</l>
<l rend="indent">Infelix vitiis excidet illa suis.</l>
<l>Non tamen huic nimium praecepto credere tutum est:</l>
<l n="350" rend="indent">Fallit enim multos forma sine arte decens. </l>
<l>Tum quoque, compositis cum collinet ora venenis,</l>
<l rend="indent">Ad dominae vultus (nec pudor obstet) eas.</l>
<l>Pyxidas invenies et rerum mille colores,</l>
<l rend="indent">Et fluere in tepidos oesypa lapsa sinus.</l>
<l n="355">Illa tuas redolent, Phineu, medicamina mensas:</l>
<l rend="indent">Non semel hinc stomacho nausea facta meo est.
<milestone ed="p" n="357" unit="carte"/></l>
<l>Nunc tibi, quae medio veneris praestemus in usu,</l>
<l rend="indent">Eloquar: ex omni est parte fugandus amor.</l>
<l>Multa quidem ex illis pudor est mihi dicere; sed tu</l>
<l n="360" rend="indent">Ingenio verbis concipe plura meis.</l>
<l>Nuper enim nostros quidam carpsere libellos,</l>
<l rend="indent">Quorum censura Musa proterva mea est.</l>
<l>Dummodo sic placeam, dum toto canter in orbe,</l>
<l rend="indent">Quamlibet impugnent unus et alter opus.</l>
<l n="365">Ingenium magni livor detractat Homeri:</l>
<l rend="indent">Quisquis es, ex illo, Zoile, nomen habes.</l>
<l>Et tua sacrilegae laniarunt carmina linguae,</l>
<l rend="indent">Pertulit huc victos quo duce Troia deos.</l>
<l>Summa petit livor; perflant altissima venti:</l>
<l n="370" rend="indent">Summa petunt dextra fulmina missa Iovis.</l>
<l>At tu, quicumque es, quem nostra licentia laedit,</l>
<l rend="indent">Si sapis, ad numeros exige quidque suos.</l>
<l>Fortia Maeonio gaudent pede bella referri;</l>
<l rend="indent">Deliciis illic quis locus esse potest?</l>
<l n="375">Grande sonant tragici; tragicos decet ira cothurnos:</l>
<l rend="indent">Usibus e mediis soccus habendus erit.</l>
<l>Liber in adversos hostes stringatur iambus,</l>
<l rend="indent">Seu celer, extremum seu trahat ille pedem. </l>
<l>Blanda pharetratos Elegia cantet Amores,</l>
<l n="380" rend="indent">Et levis arbitrio ludat amica suo.</l>
<l>Callimachi numeris non est dicendus Achilles,</l>
<l rend="indent">Cydippe non est oris, Homere, tui.</l>
<l>Quis feret Andromaches peragentem Thaida partes?</l>
<l rend="indent">Peccet, in Andromache Thaida quisquis agat.</l>
<l n="385">Thais in arte mea est; lascivia libera nostra est;</l>
<l rend="indent">Nil mihi cum vitta; Thais in arte mea est.</l>
<l>Si mea materiae respondet Musa iocosae,</l>
<l rend="indent">Vicimus, et falsi criminis acta rea est.</l>
<l>Rumpere, Livor edax: magnum iam nomen habemus;</l>
<l n="390" rend="indent">Maius erit, tantum quo pede coepit eat.</l>
<l>Sed nimium properas: vivam modo, plura dolebis;</l>
<l rend="indent">Et capiunt animi carmina multa mei.</l>
<l>Nam iuvat et studium famae mihi crevit honore;</l>
<l rend="indent">Principio clivi noster anhelat equus.</l>
<l n="395">Tantum se nobis elegi debere fatentur,</l>
<l rend="indent">Quantum Vergilio nobile debet epos.</l>
<l>Hactenus invidiae respondimus: attrahe lora</l>
<l rend="indent">Fortius, et gyro curre, poeta, tuo.</l>
<l>Ergo ubi concubitus et opus iuvenale petetur,</l>
<l n="400" rend="indent">Et prope promissae tempora noctis erunt,</l>
<l>Gaudia ne dominae, pleno si corpore sumes,</l>
<l rend="indent">Te capiant, ineas quamlibet ante velim;</l>
<l>Quamlibet invenias, in qua tua prima voluptas</l>
<l rend="indent">Desinat: a prima proxima segnis erit.</l>
<l n="405">Sustentata venus gratissima; frigore soles,</l>
<l rend="indent">Sole iuvant umbrae, grata fit unda siti.
<milestone ed="p" n="407" unit="carte"/></l>
<l>Et pudet, et dicam: venerem quoque iunge figura,</l>
<l rend="indent">Qua minime iungi quamque decere putas.</l>
<l>Nec labor efficere est: rarae sibi vera fatentur,</l>
<l n="410" rend="indent">Et nihil est, quod se dedecuisse putent. </l>
<l>Tunc etiam iubeo totas aperire fenestras,</l>
<l rend="indent">Turpiaque admisso membra notare die.</l>
<l>At simul ad metas venit finita voluptas,</l>
<l rend="indent">Lassaque cum tota corpora mente iacent,</l>
<l n="415">Dum piget, et malis nullam tetigisse puellam,</l>
<l rend="indent">Tacturusque tibi non videare diu,</l>
<l>Tunc animo signa, quaecumque in corpore menda est,</l>
<l rend="indent">Luminaque in vitiis illius usque tene.</l>
<l>Forsitan haec aliquis (nam sunt quoque) parva vocabit,</l>
<l n="420" rend="indent">Sed, quae non prosunt singula, multa iuvant.</l>
<l>Parva necat morsu spatiosum vipera taurum:</l>
<l rend="indent">A cane non magno saepe tenetur aper.</l>
<l>Tu tantum numero pugna, praeceptaque in unum</l>
<l rend="indent">Contrahe: de multis grandis acervus erit.</l>
<l n="425">Sed quoniam totidem mores totidemque figurae,</l>
<l rend="indent">Non sunt iudiciis omnia danda meis.</l>
<l>Quo tua non possunt offendi pectora facto,</l>
<l rend="indent">Forsitan hoc alio iudice crimen erit.</l>
<l>Ille quod obscenas in aperto corpore partes</l>
<l n="430" rend="indent">Viderat, in cursu qui fuit, haesit amor:</l>
<l>Ille quod a Veneris rebus surgente puella</l>
<l rend="indent">Vidit in inmundo signa pudenda toro.</l>
<l>Luditis, o siquos potuerunt ista movere:</l>
<l rend="indent">Adflarant tepidae pectora vestra faces.</l>
<l n="435">Adtrahat ille puer contentos fortius arcus:</l>
<l rend="indent">Saucia maiorem turba petetis opem.</l>
<l>Quid, qui clam latuit reddente obscena puella,</l>
<l rend="indent">Et vidit, quae mos ipse videre vetat?</l>
<l>Di melius, quam nos moneamus talia quemquam!</l>
<l n="440" rend="indent">Ut prosint, non sunt expedienda tamen. 
<milestone ed="p" n="441" unit="carte"/></l>
<l>Hortor et, ut pariter binas habeatis amicas</l>
<l rend="indent">(Fortior est, plures siquis habere potest):</l>
<l>Secta bipertito cum mens discurrit utroque,</l>
<l rend="indent">Alterius vires subtrahit alter amor.</l>
<l n="445">Grandia per multos tenuantur flumina rivos,</l>
<l rend="indent">Saevaque diducto stipite flamma perit.</l>
<l>Non satis una tenet ceratas ancora puppes,</l>
<l rend="indent">Nec satis est liquidis unicus hamus aquis:</l>
<l>Qui sibi iam pridem solacia bina paravit,</l>
<l n="450" rend="indent">Iam pridem summa victor in arce fuit.</l>
<l>At tibi, qui fueris dominae male creditus uni,</l>
<l rend="indent">Nunc saltem novus est inveniendus amor.</l>
<l>Pasipha&euml;s Minos in Procride perdidit ignes:</l>
<l rend="indent">Cessit ab Idaea coniuge victa prior.</l>
<l n="455">Amphilochi frater ne Phegida semper amaret,</l>
<l rend="indent">Calliro&euml; fecit parte recepta tori.</l>
<l>Et Parin Oenone summos tenuisset ad annos,</l>
<l rend="indent">Si non Oebalia paelice laesa foret.</l>
<l>Coniugis Odrysio placuisset forma tyranno:</l>
<l n="460" rend="indent">Sed melior clausae forma sororis erat.</l>
<l>Quid moror exemplis, quorum me turba fatigat?</l>
<l rend="indent">Successore novo vincitur omnis amor.</l>
<l>Fortius e multis mater desiderat unum,</l>
<l rend="indent">Quam quem flens clamat 'tu mihi solus eras.'</l>
<l n="465">Ac ne forte putes nova me tibi condere iura</l>
<l rend="indent">(Atque utinam inventi gloria nostra foret!),</l>
<l>Vidit ut Atrides (quid enim non ille videret,</l>
<l rend="indent">Cuius in arbitrio Graecia tota fuit?)</l>
<l>Marte suo captam Chryse&iuml;da, victor amabat:</l>
<l n="470" rend="indent">At senior stulte flebat ubique pater.</l>
<l>Quid lacrimas, odiose senex? bene convenit illis:</l>
<l rend="indent">Officio natam laedis, inepte, tuo. </l>
<l>Quam postquam reddi Calchas, ope tutus Achillis,</l>
<l rend="indent">Iusserat, et patria est illa recepta domo,</l>
<l n="475">'Est' ait Atrides 'illius proxima forma,</l>
<l rend="indent">Et, si prima sinat syllaba, nomen idem:</l>
<l>Hanc mihi, si sapiat, per se concedat Achilles:</l>
<l rend="indent">Si minus, imperium sentiat ille meum.</l>
<l>Quod siquis vestrum factum hoc incusat, Achivi,</l>
<l n="480" rend="indent">Est aliquid valida sceptra tenere manu.</l>
<l>Nam si rex ego sum, nec mecum dormiat ulla,</l>
<l rend="indent">In mea Thersites regna, licebit, eat.'</l>
<l>Dixit, et hanc habuit solacia magna prioris,</l>
<l rend="indent">Et posita est cura cura repulsa nova.</l>
<l n="485">Ergo adsume novas auctore Agamemnone flammas,</l>
<l rend="indent">Ut tuus in bivio distineatur amor.
<milestone ed="p" n="487" unit="carte"/></l>
<l>Quaeris, ubi invenias? artes tu perlege nostras:</l>
<l rend="indent">Plena puellarum iam tibi navis erit.</l>
<l>Quod siquid praecepta valent mea, siquid Apollo</l>
<l n="490" rend="indent">Utile mortales perdocet ore meo,</l>
<l>Quamvis infelix media torreberis Aetna,</l>
<l rend="indent">Frigidior glacie fac videare tuae:</l>
<l>Et sanum simula, ne, siquid forte dolebis,</l>
<l rend="indent">Sentiat; et ride, cum tibi flendus eris.</l>
<l n="495">Non ego te iubeo medias abrumpere curas:</l>
<l rend="indent">Non sunt imperii tam fera iussa mei.</l>
<l>Quod non es, simula, positosque imitare furores:</l>
<l rend="indent">Sic facies vere, quod meditatus eris.</l>
<l>Saepe ego, ne biberem, volui dormire videri:</l>
<l n="500" rend="indent">Dum videor, somno lumina victa dedi:</l>
<l>Deceptum risi, qui se simularat amare,</l>
<l rend="indent">In laqueos auceps decideratque suos. </l>
<l>Intrat amor mentes usu, dediscitur usu:</l>
<l rend="indent">Qui poterit sanum fingere, sanus erit.</l>
<l n="505">Dixerit, ut venias: pacta tibi nocte venito;</l>
<l rend="indent">Veneris, et fuerit ianua clausa: feres.</l>
<l>Nec dic blanditias, nec fac convicia posti,</l>
<l rend="indent">Nec latus in duro limine pone tuum.</l>
<l>Postera lux aderit: careant tua verba querellis,</l>
<l n="510" rend="indent">Et nulla in vultu signa dolentis habe.</l>
<l>Iam ponet fastus, cum te languere videbit:</l>
<l rend="indent">Hoc etiam nostra munus ab arte feres.</l>
<l>Te quoque falle tamen, nec sit tibi finis amandi</l>
<l rend="indent">Propositus: frenis saepe repugnat equus.</l>
<l n="515">Utilitas lateat; quod non profitebere, fiet:</l>
<l rend="indent">Quae nimis apparent retia, vitat avis.</l>
<l>Nec sibi tam placeat, nec te contemnere possit;</l>
<l rend="indent">Sume animos, animis cedat ut illa tuis.</l>
<l>Ianua forte patet? quamvis revocabere, transi.</l>
<l n="520" rend="indent">Est data nox? dubita nocte venire data.</l>
<l>Posse pati facile est, ubi, si patientia desit,</l>
<l rend="indent">Protinus ex facili gaudia ferre licet.</l>
<l>Et quisquam praecepta potest mea dura vocare?</l>
<l rend="indent">En, etiam partes conciliantis ago.</l>
<l n="525">Nam quoniam variant animi, variabimus artes;</l>
<l rend="indent">Mille mali species, mille salutis erunt.</l>
<l>Corpora vix ferro quaedam sanantur acuto:</l>
<l rend="indent">Auxilium multis sucus et herba fuit.</l>
<l>Mollior es, neque abire potes, vinctusque teneris,</l>
<l n="530" rend="indent">Et tua saevus Amor sub pede colla premit?</l>
<l>Desine luctari: referant tua carbasa venti,</l>
<l rend="indent">Quaque vocant fluctus, hac tibi remus eat. </l>
<l>Explenda est sitis ista tibi, quo perditus ardes;</l>
<l rend="indent">Cedimus; e medio iam licet amne bibas:</l>
<l n="535">Sed bibe plus etiam, quam quod praecordia poscunt,</l>
<l rend="indent">Gutture fac pleno sumpta redundet aqua.</l>
<l>I, fruere usque tua, nullo prohibente, puella:</l>
<l rend="indent">Illa tibi noctes auferat, illa dies.</l>
<l>Taedia quaere mali: faciunt et taedia finem.</l>
<l n="540" rend="indent">Iam quoque, cum credes posse carere, mane,</l>
<l>Dum bene te cumules et copia tollat amorem,</l>
<l rend="indent">Et fastidita non iuvet esse domo.
<milestone ed="p" n="543" unit="carte"/></l>
<l>Fit quoque longus amor, quem diffidentia nutrit:</l>
<l rend="indent">Hunc tu si quaeres ponere, pone metum.</l>
<l n="545">Qui timet, ut sua sit, ne quis sibi detrahat illam,</l>
<l rend="indent">Ille Machaonia vix ope sanus erit.</l>
<l>Plus amat e natis mater plerumque duobus,</l>
<l rend="indent">Pro cuius reditu, quod gerit arma, timet.</l>
<l>Est prope Collinam templum venerabile portam;</l>
<l n="550" rend="indent">Inposuit templo nomina celsus Eryx:</l>
<l>Est illic Lethaeus Amor, qui pectora sanat,</l>
<l rend="indent">Inque suas gelidam lampadas addit aquam.</l>
<l>Illic et iuvenes votis oblivia poscunt,</l>
<l rend="indent">Et siqua est duro capta puella viro.</l>
<l n="555">Is mihi sic dixit (dubito, verusne Cupido,</l>
<l rend="indent">An somnus fuerit: sed puto, somnus erat)</l>
<l>'O qui sollicitos modo das, modo demis amores,</l>
<l rend="indent">Adice praeceptis hoc quoque, Naso, tuis.</l>
<l>Ad mala quisque animum referat sua, ponet amorem;</l>
<l n="560" rend="indent">Omnibus illa deus plusve minusve dedit. </l>
<l>Qui Puteal Ianumque timet celeresque Kalendas,</l>
<l rend="indent">Torqueat hunc aeris mutua summa sui;</l>
<l>Cui durus pater est, ut voto cetera cedant,</l>
<l rend="indent">Huic pater ante oculos durus habendus erit;</l>
<l n="565">Hic male dotata pauper cum coniuge vivit,</l>
<l rend="indent">Uxorem fato credat obesse suo.</l>
<l>Est tibi rure bono generosae fertilis uvae</l>
<l rend="indent">Vinea? ne nascens usta sit uva, time.</l>
<l>Ille habet in reditu navim: mare semper iniquum</l>
<l n="570" rend="indent">Cogitet et damno litora foeda suo.</l>
<l>Filius hunc miles, te filia nubilis angat;</l>
<l rend="indent">Et quis non causas mille doloris habet?</l>
<l>Ut posses odisse tuam, Pari, funera fratrum</l>
<l rend="indent">Debueras oculis substituisse tuis.'</l>
<l n="575">Plura loquebatur: placidum puerilis imago</l>
<l rend="indent">Destituit somnum, si modo somnus erat.</l>
<l>Quid faciam? media navem Palinurus in unda</l>
<l rend="indent">Deserit; ignotas cogor inire vias.
<milestone ed="p" n="579" unit="carte"/></l>
<l>Quisquis amas, loca sola nocent, loca sola caveto!</l>
<l n="580" rend="indent">Quo fugis? in populo tutior esse potes.</l>
<l>Non tibi secretis (augent secreta furores)</l>
<l rend="indent">Est opus: auxilio turba futura tibi est.</l>
<l>Tristis eris, si solus eris, dominaeque relictae</l>
<l rend="indent">Ante oculos facies stabit, ut ipsa, tuos.</l>
<l n="585">Tristior idcirco nox est quam tempora Phoebi;</l>
<l rend="indent">Quae relevet luctus, turba sodalis abest.</l>
<l>Nec fuge conloquium, nec sit tibi ianua clausa,</l>
<l rend="indent">Nec tenebris vultus flebilis abde tuos. </l>
<l>Semper habe Pyladen aliquem, qui curet Oresten:</l>
<l n="590" rend="indent">Hic quoque amicitiae non levis usus erit.</l>
<l>Quid, nisi secretae laeserunt Phyllida silvae?</l>
<l rend="indent">Certa necis causa est: incomitata fuit.</l>
<l>Ibat, ut Edono referens trieterica Baccho</l>
<l rend="indent">Ire solet fusis barbara turba comis,</l>
<l n="595">Et modo, qua poterat, longum spectabat in aequor,</l>
<l rend="indent">Nunc in harenosa lassa iacebat humo.</l>
<l>'Perfide Demophoon!' surdas clamabat ad undas,</l>
<l rend="indent">Ruptaque singultu verba loquentis erant.</l>
<l>Limes erat tenuis longa subnubilus umbra,</l>
<l n="600" rend="indent">Quo tulit illa suos ad mare saepe pedes.</l>
<l>Nona terebatur miserae via: 'viderit!' inquit,</l>
<l rend="indent">Et spectat zonam pallida facta suam,</l>
<l>Aspicit et ramos; dubitat, refugitque quod audet</l>
<l rend="indent">Et timet, et digitos ad sua colla refert.</l>
<l n="605">Sithoni, tum certe vellem non sola fuisses:</l>
<l rend="indent">Non flesset positis Phyllida silva comis.</l>
<l>Phyllidis exemplo nimium secreta timete,</l>
<l rend="indent">Laese vir a domina, laesa puella viro.
<milestone ed="p" n="609" unit="carte"/></l>
<l>Praestiterat iuvenis quidquid mea Musa iubebat,</l>
<l n="610" rend="indent">Inque suae portu paene salutis erat:</l>
<l>Reccidit, ut cupidos inter devenit amantes,</l>
<l rend="indent">Et, quae condiderat, tela resumpsit Amor.</l>
<l>Siquis amas, nec vis, facito contagia vites;</l>
<l rend="indent">Haec etiam pecori saepe nocere solent.</l>
<l n="615">Dum spectant laesos oculi, laeduntur et ipsi,</l>
<l rend="indent">Multaque corporibus transitione nocent.</l>
<l>In loca nonnumquam siccis arentia glebis</l>
<l rend="indent">De prope currenti flumine manat aqua:</l>
<l>Manat amor tectus, si non ab amante recedas;</l>
<l n="620" rend="indent">Turbaque in hoc omnes ingeniosa sumus. </l>
<l>Alter item iam sanus erat; vicinia laesit:</l>
<l rend="indent">Occursum dominae non tulit ille suae.</l>
<l>Vulnus in antiquum rediit male firma cicatrix,</l>
<l rend="indent">Successumque artes non habuere meae.</l>
<l n="625">Proximus a tectis ignis defenditur aegre;</l>
<l rend="indent">Utile finitimis abstinuisse locis.</l>
<l>Nec quae ferre solet spatiantem porticus illam,</l>
<l rend="indent">Te ferat, officium neve colatur idem.</l>
<l>Quid iuvat admonitu tepidam recalescere mentem?</l>
<l n="630" rend="indent">Alter, si possis, orbis habendus erit.</l>
<l>Non facile esuriens posita retinebere mensa,</l>
<l rend="indent">Et multam saliens incitat unda sitim.</l>
<l>Non facile est taurum visa retinere iuvenca,</l>
<l rend="indent">Fortis equus visae semper adhinnit equae.</l>
<l n="635">Haec ubi praestiteris, ut tandem litora tangas,</l>
<l rend="indent">Non ipsam satis est deseruisse tibi.</l>
<l>Et soror et mater valeant et conscia nutrix,</l>
<l rend="indent">Et quisquis dominae pars erit ulla tuae.</l>
<l>Nec veniat servus, nec flens ancillula fictum</l>
<l n="640" rend="indent">Suppliciter dominae nomine dicat 'ave!'</l>
<l>Nec si scire voles, quid agat, tamen, illa, rogabis;</l>
<l rend="indent">Perfer! erit lucro lingua retenta tuo.</l>
<l>Tu quoque, qui causam finiti reddis amoris,</l>
<l rend="indent">Deque tua domina multa querenda refers,</l>
<l n="645">Parce queri; melius sic ulciscere tacendo,</l>
<l rend="indent">Ut desideriis effluat illa tuis.</l>
<l>Et malim taceas quam te desisse loquaris:</l>
<l rend="indent">Qui nimium multis 'non amo' dicit, amat.</l>
<l>Sed meliore fide paulatim extinguitur ignis</l>
<l n="650" rend="indent">Quam subito; lente desine, tutus eris.</l>
<l>Flumine perpetuo torrens solet altior ire:</l>
<l rend="indent">Sed tamen haec brevis est, illa perennis aqua. </l>
<l>Fallat, et in tenues evanidus exeat auras,</l>
<l rend="indent">Perque gradus molles emoriatur amor.
<milestone ed="p" n="655" unit="carte"/></l>
<l n="655">Sed modo dilectam scelus est odisse puellam:</l>
<l rend="indent">Exitus ingeniis convenit iste feris.</l>
<l>Non curare sat est: odio qui finit amorem,</l>
<l rend="indent">Aut amat, aut aegre desinet esse miser.</l>
<l>Turpe vir et mulier, iuncti modo, protinus hostes;</l>
<l n="660" rend="indent">Non illas lites Appias ipsa probat.</l>
<l>Saepe reas faciunt, et amant; ubi nulla simultas</l>
<l rend="indent">Incidit, admonitu liber aberrat amor.</l>
<l>Forte aderam iuveni; dominam lectica tenebat:</l>
<l rend="indent">Horrebant saevis omnia verba minis.</l>
<l n="665">Iamque vadaturus 'lectica prodeat' inquit;</l>
<l rend="indent">Prodierat: visa coniuge mutus erat.</l>
<l>Et manus et manibus duplices cecidere tabellae,</l>
<l rend="indent">Venit in amplexus, atque 'ita vincis' ait.</l>
<l>Tutius est aptumque magis discedere pace,</l>
<l n="670" rend="indent">Nec petere a thalamis litigiosa fora.</l>
<l>Munera quae dederas, habeat sine lite, iubeto:</l>
<l rend="indent">Esse solent magno damna minora bono.</l>
<l>Quod si vos aliquis casus conducet in unum,</l>
<l rend="indent">Mente memor tota quae damus arma, tene.</l>
<l n="675">Nunc opus est armis; hic, o fortissime, pugna:</l>
<l rend="indent">Vincenda est telo Penthesilea tuo.</l>
<l>Nunc tibi rivalis, nunc durum limen amanti,</l>
<l rend="indent">Nunc subeant mediis inrita verba deis.</l>
<l>Nec compone comas, quia sis venturus ad illam,</l>
<l n="680" rend="indent">Nec toga sit laxo conspicienda sinu. </l>
<l>Nulla sit, ut placeas alienae cura puellae;</l>
<l rend="indent">Iam facito e multis una sit illa tibi.</l>
<l>Sed quid praecipue nostris conatibus obstet</l>
<l rend="indent">Eloquar, exemplo quemque docente suo.</l>
<l n="685">Desinimus tarde, quia nos speramus amari:</l>
<l rend="indent">Dum sibi quisque placet, credula turba sumus.</l>
<l>At tu nec voces (quid enim fallacius illis?)</l>
<l rend="indent">Crede, nec aeternos pondus habere deos.</l>
<l>Neve puellarum lacrimis moveare, caveto:</l>
<l n="690" rend="indent">Ut flerent, oculos erudiere suos.</l>
<l>Artibus innumeris mens oppugnatur amantum,</l>
<l rend="indent">Ut lapis aequoreis undique pulsus aquis.</l>
<l>Nec causas aperi, quare divortia malis:</l>
<l rend="indent">Nec dic, quid doleas: clam tamen usque dole.</l>
<l n="695">Nec peccata refer, ne diluat: ipse favebis,</l>
<l rend="indent">Ut melior causa causa sit illa tua.</l>
<l>Qui silet, est firmus; qui dicit multa puellae</l>
<l rend="indent">Probra, satisfieri postulat ille sibi.
<milestone ed="p" n="699" unit="carte"/></l>
<l>Non ego Dulichio furari more sagittas,</l>
<l n="700" rend="indent">Nec raptas ausim tinguere in amne faces:</l>
<l>Nec nos purpureas pueri resecabimus alas,</l>
<l rend="indent">Nec sacer arte mea laxior arcus erit.</l>
<l>Consilium est, quodcumque cano: parete canenti,</l>
<l rend="indent">Tuque, favens coeptis, Phoebe saluber, ades.</l>
<l n="705">Phoebus adest: sonuere lyrae, sonuere pharetrae;</l>
<l rend="indent">Signa deum nosco per sua: Phoebus adest.</l>
<l>Confer Amyclaeis medicatum vellus a&euml;nis</l>
<l rend="indent">Murice cum Tyrio; turpius illud erit:</l>
<l>Vos quoque formosis vestras conferte puellas;</l>
<l n="710" rend="indent">Incipiet dominae quemque pudere suae: </l>
<l>Utraque formosae Paridi potuere videri,</l>
<l rend="indent">Sed sibi conlatam vicit utramque Venus.</l>
<l>Nec solam faciem, mores quoque confer et artes:</l>
<l rend="indent">Tantum iudicio ne tuus obsit amor.
<milestone ed="p" n="715" unit="carte"/></l>
<l n="715">Exiguum est, quod deinde canam; sed profuit illud</l>
<l rend="indent">Exiguum multis: in quibus ipse fui.</l>
<l>Scripta cave relegas blandae servata puellae:</l>
<l rend="indent">Constantes animos scripta relecta movent.</l>
<l>Omnia pone feros (pones invitus) in ignes,</l>
<l n="720" rend="indent">Et dic 'ardoris sit rogus iste mei.'</l>
<l>Thestias absentem succendit stipite natum:</l>
<l rend="indent">Tu timide flammae perfida verba dabis?</l>
<l>Si potes, et ceras remove: quid imagine muta</l>
<l rend="indent">Carperis? hoc periit Laodamia modo.</l>
<l n="725">Et loca saepe nocent; fugito loca conscia vestri</l>
<l rend="indent">Concubitus; causas illa doloris habent.</l>
<l>'Hic fuit, hic cubuit; thalamo dormivimus illo:</l>
<l rend="indent">Hic mihi lasciva gaudia nocte dedit.'</l>
<l>Admonitu refricatur amor, vulnusque novatum</l>
<l n="730" rend="indent">Scinditur: infirmis culpa pusilla nocet.</l>
<l>Ut, paene extinctum cinerem si sulpure tangas,</l>
<l rend="indent">Vivet et e minimo maximus ignis erit,</l>
<l>Sic, nisi vitaris quidquid renovabit amorem,</l>
<l rend="indent">Flamma redardescet, quae modo nulla fuit.</l>
<l n="735">Argolides cuperent fugisse Capherea puppes,</l>
<l rend="indent">Teque, senex, luctus ignibus ulte tuos.</l>
<l>Praeterita cautus Nise&iuml;de navita gaudet:</l>
<l rend="indent">Tu loca, quae nimium grata fuere, cave. </l>
<l>Haec tibi sint Syrtes: haec Acroceraunia vita:</l>
<l n="740" rend="indent">Hic vomit epotas dira Charybdis aquas.</l>
<l>Sunt quae non possunt aliquo cogente iuberi,</l>
<l rend="indent">Saepe tamen casu facta iuvare solent.</l>
<l>Perdat opes Phaedra, parces, Neptune, nepoti,</l>
<l rend="indent">Nec faciet pavidos taurus avitus equos.</l>
<l n="745">Cnosida fecisses inopem, sapienter amasset:</l>
<l rend="indent">Divitiis alitur luxuriosus amor.</l>
<l>Cur nemo est, Hecalen, nulla est, quae ceperit Iron?</l>
<l rend="indent">Nempe quod alter egens, altera pauper erat.</l>
<l>Non habet, unde suum paupertas pascat amorem:</l>
<l n="750" rend="indent">Non tamen hoc tanti est, pauper ut esse velis.
<milestone ed="p" n="751" unit="carte"/></l>
<l>At tanti tibi sit non indulgere theatris,</l>
<l rend="indent">Dum bene de vacuo pectore cedat amor.</l>
<l>Enervant animos citharae lotosque lyraeque</l>
<l rend="indent">Et vox et numeris brachia mota suis.</l>
<l n="755">Illic adsidue ficti saltantur amantes:</l>
<l rend="indent">Quod caveas, actor, quam iuvet, arte docet.</l>
<l>Eloquar invitus: teneros ne tange poetas!</l>
<l rend="indent">Summoveo dotes impius ipse meas.</l>
<l>Callimachum fugito: non est inimicus Amori:</l>
<l n="760" rend="indent">Et cum Callimacho tu quoque, Co&euml;, noces.</l>
<l>Me certe Sappho meliorem fecit amicae,</l>
<l rend="indent">Nec rigidos mores Te&iuml;a Musa dedit.</l>
<l>Carmina quis potuit tuto legisse Tibulli,</l>
<l rend="indent">Vel tua, cuius opus Cynthia sola fuit? </l>
<l n="765">Quis poterit lecto durus discedere Gallo?</l>
<l rend="indent">Et mea nescio quid carmina tale sonant.</l>
<l>Quod nisi dux operis vatem frustratur Apollo,</l>
<l rend="indent">Aemulus est nostri maxima causa mali:</l>
<l>At tu rivalem noli tibi fingere quemquam,</l>
<l n="770" rend="indent">Inque suo solam crede iacere toro.</l>
<l>Acrius Hermionen ideo dilexit Orestes,</l>
<l rend="indent">Esse quod alterius coeperat illa viri.</l>
<l>Quid, Menelae, doles? ibas sine coniuge Creten,</l>
<l rend="indent">Et poteras nupta lentus abesse tua.</l>
<l n="775">Ut Paris hanc rapuit, nunc demum uxore carere</l>
<l rend="indent">Non potes: alterius crevit amore tuus.</l>
<l>Hoc et in abducta Briseide flebat Achilles,</l>
<l rend="indent">Illam Plisthenio gaudia ferre viro;</l>
<l>Nec frustra flebat, mihi credite: fecit Atrides,</l>
<l n="780" rend="indent">Quod si non faceret, turpiter esset iners.</l>
<l>Certe ego fecissem, nec sum sapientior illo:</l>
<l rend="indent">Invidiae fructus maximus ille fuit.</l>
<l>Nam sibi quod numquam tactam Briseida iurat</l>
<l rend="indent">Per sceptrum, sceptrum non putat esse deos.
<milestone ed="p" n="785" unit="carte"/></l>
<l n="785">Di faciant, possis dominae transire relictae</l>
<l rend="indent">Limina, proposito sufficiantque pedes.</l>
<l>Et poteris; modo velle tene: nunc fortiter ire,</l>
<l rend="indent">Nunc opus est celeri subdere calcar equo.</l>
<l>Illo Lotophagos, illo Sirenas in antro</l>
<l n="790" rend="indent">Esse puta; remis adice vela tuis.</l>
<l>Hunc quoque, quo quondam nimium rivale dolebas,</l>
<l rend="indent">Vellem desineres hostis habere loco. </l>
<l>At certe, quamvis odio remanente, saluta;</l>
<l rend="indent">Oscula cum poteris iam dare, sanus eris.</l>
<l n="795">Ecce, cibos etiam, medicinae fungar ut omni</l>
<l rend="indent">Munere, quos fugias quosque sequare, dabo.</l>
<l>Daunius, an Libycis bulbus tibi missus ab oris,</l>
<l rend="indent">An veniat Megaris, noxius omnis erit.</l>
<l>Nec minus erucas aptum vitare salaces,</l>
<l n="800" rend="indent">Et quicquid Veneri corpora nostra parat.</l>
<l>Utilius sumas acuentes lumina rutas,</l>
<l rend="indent">Et quidquid Veneri corpora nostra negat.</l>
<l>Quid tibi praecipiam de Bacchi munere, quaeris?</l>
<l rend="indent">Spe brevius monitis expediere meis.</l>
<l n="805">Vina parant animum Veneri, nisi plurima sumas</l>
<l rend="indent">Et stupeant multo corda sepulta mero.</l>
<l>Nutritur vento, vento restinguitur ignis:</l>
<l rend="indent">Lenis alit flammas, grandior aura necat.</l>
<l>Aut nulla ebrietas, aut tanta sit, ut tibi curas</l>
<l n="810" rend="indent">Eripiat; siqua est inter utrumque, nocet.</l>
<l>Hoc opus exegi: fessae date serta carinae;</l>
<l rend="indent">Contigimus portus, quo mihi cursus erat.</l>
<l>Postmodo reddetis sacro pia vota poetae,</l>
<l rend="indent">Carmine sanati femina virque meo. </l></div1>
</body></text>
</group></text></TEI.2>
