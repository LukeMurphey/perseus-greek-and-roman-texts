<?xml version="1.0"?>
<!DOCTYPE TEI.2 PUBLIC "-//TEI P4//DTD Main DTD Driver File//EN" "http://www.tei-c.org/Guidelines/DTD/tei2.dtd" [
<!ENTITY % TEI.XML "INCLUDE">
<!ENTITY % PersProse PUBLIC "-//Perseus P4//DTD Perseus Prose//EN" "http://www.perseus.tufts.edu/DTD/1.0/PersProse.dtd" >
%PersProse;
]>
<TEI.2>
<teiHeader type="text" status="new">
<fileDesc>
<titleStmt>
<title>De Vita Caesarum</title>
<title type="sub">Machine readable text</title>
<author>C. Suetonius Tranquillus</author>
<editor role="editor">Maximilian Ihm</editor>
&responsibility;
&fund.FIPSE;
</titleStmt>
<extent>about 600Kb</extent>
&Perseus.publish;
<sourceDesc>
<bibl><idno type="ISBN">3519018276</idno></bibl>
</sourceDesc>
</fileDesc>

<encodingDesc>
<refsDecl doctype="TEI.2">
  <state delim=" " unit="life"/>
  <state delim="." unit="chapter"/>
  <state unit="section"/>
</refsDecl>
</encodingDesc>

<profileDesc>
<langUsage>
<language id="la">Latin</language>
<language id="greek">Greek</language>
</langUsage>
</profileDesc>

<revisionDesc>
<change>
  <date>29-Oct-99</date><respStmt><name>Anne Mahoney</name><resp>markup</resp></respStmt>
  <item>Initial markup
$Log: suet.caes_lat.xml,v $
Revision 1.1  2009-12-08 18:57:21  rsingh04
moved more xml files around based on copyright status

Revision 1.1  2005/07/25 15:03:53  packel
Converted to XML

Revision 1.14  2004/07/19 15:04:00  amahoney
mark spaced type as quotes in Nero, more abbreviations

Revision 1.13  2004/07/16 20:36:27  amahoney
be consistent about abbreviation for Caius

Revision 1.12  2004/04/22 13:37:29  amahoney
for readability, remove editorial brackets within words

Revision 1.11  2004/04/03 21:28:41  dbrooks
Trying to fix the "book 1" error in ToC

Revision 1.10  2004/04/02 21:56:06  amahoney
turn books into milestones so they needn't show up in the short toc

Revision 1.9  2003/07/01 22:18:09  yorkc
Updated texts to TEI P4 and Perseus P4 extensions; minor cleanup (esp. character encodings and typos.)

Revision 1.8  2000/03/07 19:27:53  amahoney
fix section breaks, especially those in mid-word!

Revision 1.7  2000/03/06 21:50:16  amahoney
remove header so books show up in short toc (probably won't get
the actual lives)

Revision 1.6  2000/03/04 20:35:20  dasmith
Added separate funder entity to TEI header.

Revision 1.5  2000/02/25 20:57:24  amahoney
mark up a few features as examples of what can be done

Revision 1.4  2000/02/22 21:50:39  amahoney
fix refsdecl and divs for citation scheme, add n to "life" for
abbreviation lookup

Revision 1.3  2000/01/28 23:43:00  dasmith
Sorry to have led the IDNO astray.

Revision 1.2  1999/11/01 22:29:30  amahoney
remove consecutive paragraph breaks at start of chapter

Revision 1.1  1999/10/29 17:05:13  amahoney
Add to repository;  SGML syntax minimally correct.

</item>
</change>
</revisionDesc>
</teiHeader>

<text lang="la">
<body>

<div1 type="life" n="jul.">
<head>Divus Iulius</head>
<div2 type="chapter" n="1">
<milestone n="1" unit="section"/><p>* * *</p>
<p>Annum agens sextum decimum patrem amisit; sequentibusque consulibus flamen Dialis destinatus dimissa Cossutia, quae familia equestri sed admodum
diues praetextato desponsata fuerat, Corneliam Cinnae
quater consulis filiam duxit uxorem, ex qua illi mox
Iulia nata est; neque ut repudiaret compelli a <persName key="Sulla">dictatore Sulla</persName> ullo modo potuit.
<milestone n="2" unit="section"/>
quare et sacerdotio et
uxoris dote et gentilicis hereditatibus multatus diuersarum partium habebatur, ut etiam discedere e medio
et quamquam morbo quartanae adgrauante prope per
singulas noctes commutare latebras cogeretur seque ab
inquisitoribus pecunia redimeret, donec per uirgines
Vestales perque Mamercum Aemilium et Aurelium Cottam propinquos et adfines suos ueniam impetrauit.

<milestone n="3" unit="section"/>
satis constat Sullam, cum deprecantibus amicissimis
et ornatissimis uiris aliquamdiu denegasset atque illi
pertinaciter contenderent, expugnatum tandem proclamasse siue diuinitus siue aliqua coniectura:
<quote>uincerent ac sibi haberent, dum modo scirent eum,
quem incolumem tanto opere cuperent, quandoque optimatium partibus, quas secum simul
defendissent, exitio futurum; nam Caesari multos Marios inesse.</quote></p></div2>
<div2 type="chapter" n="2">
<milestone n="1" unit="section"/>
<p>Stipendia prima in Asia fecit Marci Thermi praetoris contubernio; a quo ad accersendam classem in
Bithyniam missus desedit apud Nicomeden, non sine
rumore prostratae regi pudicitiae; quem rumorem auxit
intra paucos rursus dies repetita <placeName key="Bithynia">Bithynia</placeName> per causam
exigendae pecuniae, quae deberetur cuidam libertino
clienti suo. reliqua militia secundiore fama fuit et a
Thermo in expugnatione Mytilenarum corona ciuica donatus est.</p></div2>
<div2 type="chapter" n="3">
<milestone n="1" unit="section"/><p>meruit et sub Seruilio Isaurico in Cilicia,
sed breui tempore. nam Sullae morte comperta, simul spe nouae dissensionis, quae per Marcum Lepidum
mouebatur, Romam propere redit. et Lepidi quidem
societate, quamquam magnis condicionibus inuitaretur,
abstinuit, cum ingenio eius diffisus tum occasione, quam minorem opinione offenderat.</p></div2>
<div2 type="chapter" n="4">
<milestone n="1" unit="section"/><p>ceterum composita seditione ciuili Cornelium Dolabellam consularem et
triumphalem repetundarum postulauit; absolutoque Rhodum secedere statuit, et ad declinandam inuidiam et
ut per otium ac requiem Apollonio Moloni clarissimo
tunc dicendi magistro operam daret. huc dum hibernis iam mensibus traicit, circa Pharmacussam insulam a praedonibus captus est mansitque apud eos
non sine summa indignatione prope quadraginta dies
cum uno medico et cubicularis duobus.
<milestone n="2" unit="section"/>
nam comites
seruosque ceteros initio statim ad expediendas pecunias,
quibus redimeretur, dimiserat. numeratis deinde quinquaginta talentis expositus in litore non distulit quin
e uestigio classe deducta persequeretur abeuntis ac redactos in potestatem supplicio, quod saepe illis minatus inter iocum fuerat, adficeret. uastante regiones
proximas Mithridate, ne desidere in discrimine sociorum
uideretur, ab Rhodo, quo pertenderat, transiit in Asiam
auxiliisque contractis et praefecto regis prouincia expulso nutantis ac dubias ciuitates retinuit in fide.</p></div2>
<div2 type="chapter" n="5">
<milestone n="1" unit="section"/>
<p>Tribunatu militum, qui primus Romam reuerso per
suffragia populi honor optigit, actores restituendae tribuniciae potestatis, cuius uim Sulla deminuerat, enixissime iuuit. L. etiam Cinnae uxoris fratri, et qui cum
eo ciuili discordia Lepidum secuti post necem consulis
ad Sertorium confugerant, reditum in ciuitatem rogatione Plotia confecit habuitque et ipse super ea re
contionem.</p></div2>
<div2 type="chapter" n="6">
<milestone n="1" unit="section"/>
<p>Quaestor Iuliam amitam uxoremque Corneliam defunctas laudauit e more pro rostris. [s]et in amitae
quidem laudatione de eius ac patris sui utraque origine sic refert:</p>
<p><quote>Amitae meae Iuliae maternum genus ab regibus ortum, paternum cum diis inmortalibus
coniunctum est. nam ab Anco Marcio sunt Marcii Reges, quo nomine fuit mater; a Venere
Iulii, cuius gentis familia est nostra. est ergo
in genere et sanctitas regum, qui plurimum
inter homines pollent, et caerimonia deorum,
quorum ipsi in potestate sunt reges.</quote>

<milestone n="2" unit="section"/></p>
<p>In Corneliae autem locum Pompeiam duxit Quinti
Pompei filiam, L. Sullae neptem; cum qua deinde diuortium fecit adulteratam opinatus a Publio Clodio,
quem inter publicas caerimonias penetrasse ad eam
muliebri ueste tam constans fama erat, ut senatus
quaestionem de pollutis sacris decreuerit.</p></div2>
<div2 type="chapter" n="7">
<milestone n="1" unit="section"/>
<p>Quaestori ulterior Hispania obuenit; ubi cum mandatu <expan abbr="pr">praetoris</expan> iure dicundo conuentus circumiret Gadisque uenisset, animaduersa apud Herculis templum
Magni Alexandri imagine ingemuit et quasi pertaesus
ignauiam suam, quod nihil dum a se memorabile actum
esset in aetate, qua iam Alexander orbem terrarum
subegisset, missionem continuo efflagitauit ad captandas quam primum maiorum rerum occasiones in urbe.

<milestone n="2" unit="section"/>
etiam confusum eum somnio proximae noctis&mdash;nam
uisus erat per quietem stuprum matri intulisse&mdash;coiectores ad amplissimam spem incitauerunt arbitrium
terrarum orbis portendi interpretantes, quando mater,
quam subiectam sibi uidisset, non alia esset quam terra, quae omnium parens haberetur.</p></div2>
<div2 type="chapter" n="8">
<milestone n="1" unit="section"/><p>decedens ergo ante
tempus colonias Latinas de petenda ciuitate agitantes
adiit, et ad audendum aliquid concitasset, nisi consules conscriptas in Ciliciam legiones paulisper ob id
ipsum retinuissent.</p></div2>
<div2 type="chapter" n="9">
<milestone n="1" unit="section"/>
<p>Nec eo setius maiora mox in urbe molitus est: siquidem ante paucos dies quam aedilitatem iniret, uenit
in suspicionem conspirasse cum Marco Crasso consulari,
item Publio Sulla et L. Autronio post designationem
consulatus ambitus condemnatis, ut principio anni senatum adorirentur, et trucidatis quos placitum esset,
dictaturam Crassus inuaderet, ipse ab eo magister equitum diceretur constitutaque ad arbitrium re publica
Sullae et Autronio consulatus restitueretur.
<milestone n="2" unit="section"/>
meminerunt huius coniurationis Tanusius Geminus in historia, Marcus Bibulus in edictis, C. Curio pater in orationibus. de hac significare uidetur et Cicero in quadam ad Axium epistula referens Caesarem in consulatu confirmasse regnum, de quo aedilis cogitarat.
Tanusius adicit Crassum paenitentia uel metu diem
caedi destinatum non obisse et idcirco ne Caesarem
quidem signum, quod ab eo dari conuenerat, dedisse;
conuenisse autem Curio ait, ut togam de umero deiceret.
<milestone n="3" unit="section"/>
idem Curio sed et M. Actorius Naso auctores
sunt conspirasse eum etiam cum Gnaeo Pisone adulescente, cui ob suspicionem urbanae coniurationis prouincia Hispania ultro extra ordinem data sit; pactumque ut simul foris ille, ipse Romae ad res nouas consurgerent, per &dagger;Ambranos et Transpadanos; destitutum
utriusque consilium morte Pisonis.</p></div2>
<div2 type="chapter" n="10">
<milestone n="1" unit="section"/>
<p>Aedilis praeter comitium ac forum basilicasque etiam
Capitolium ornauit porticibus ad tempus extructis, in
quibus abundante rerum copia pars apparatus exponeretur. uenationes autem ludosque et cum collega et
separatim edidit, quo factum est, ut communium quoque inpensarum solus gratiam caperet nec dissimularet
collega eius Marcus Bibulus, euenisse sibi quod Polluci: ut enim geminis fratribus aedes in foro
constituta tantum Castoris uocaretur, ita suam
Caesarisque munificentiam unius Caesaris dici.

<milestone n="2" unit="section"/>
adiecit insuper Caesar etiam gladiatorium munus, sed
aliquanto paucioribus quam destinauerat paribus; nam
cum multiplici undique familia conparata inimicos exterruisset, cautum est de numero gladiatorum, quo ne
maiorem cuiquam habere Romae liceret.</p></div2>
<div2 type="chapter" n="11">
<milestone n="1" unit="section"/>
<p>Conciliato populi fauore temptauit per partem tribunorum, ut sibi Aegyptus prouincia plebi scito daretur, nanctus extraordinarii imperii occasionem, quod
Alexandrini regem suum socium atque amicum a senatu appellatum expulerant resque uulgo inprobabatur.
nec obtinuit aduersante optimatium factione: quorum
auctoritatem ut quibus posset modis in uicem deminueret, tropaea Gai Mari de Iugurtha deque Cimbris
atque Teutonis olim a Sulla disiecta restituit atque in
exercenda de sicaris quaestione eos quoque sicariorum
numero habuit, qui proscriptione ob relata ciuium
Romanorum capita pecunias ex aerario acceperant, quamquam exceptos Cornelis legibus.</p></div2>
<div2 type="chapter" n="12">
<milestone n="1" unit="section"/><p>subornauit etiam qui Gaio Rabirio perduellionis diem diceret, quo praecipuo
adiutore aliquot ante annos Luci Saturnini seditiosum
tribunatum senatus coercuerat, ac sorte iudex in reum

ductus tam cupide condemnauit, ut ad populum prouocanti nihil aeque ac iudicis acerbitas profuerit.</p></div2>
<div2 type="chapter" n="13">
<milestone n="1" unit="section"/><p>deposita prouinciae spe pontificatum maximum petit non
sine profusissima largitione; in qua reputans magnitudinem aeris alieni, cum mane ad comitia descenderet, praedixisse matri osculanti fertur domum se
nisi pontificem non reuersurum. atque ita potentissimos duos competitores multumque et aetate et
dignitate antecedentes superauit, ut plura ipse in eorum
tribubus suffragia quam uterque in omnibus tulerit.</p></div2>
<div2 type="chapter" n="14">
<milestone n="1" unit="section"/>
<p>Praetor creatus, detecta coniuratione Catilinae senatuque uniuerso in socios facinoris ultimam statuente
poenam, solus municipatim diuidendos custodiendosque
publicatis bonis censuit. quin et tantum metum iniecit asperiora suadentibus, identidem ostentans quanta
eos in posterum a plebe Romana maneret inuidia, ut
Decimum Silanum consulem designatum non piguerit
sententiam suam, quia mutare turpe erat, interpretatione lenire, uelut grauius atque ipse sensisset exceptam.

<milestone n="2" unit="section"/>
obtinuisset adeo transductis iam ad se pluribus et in
his Cicerone consulis fratre, nisi labantem ordinem
confirmasset M. Catonis oratio. ac ne sic quidem impedire rem destitit, quoad manus equitum Romanorum,
quae armata praesidii causa circumstabat, inmoderatius
perseueranti necem comminata est, etiam strictos gladios usque eo intentans, ut sedentem una proximi
deseruerint, uix pauci complexu togaque obiecta protexerint. tunc plane deterritus non modo cessit, sed
et in reliquum anni tempus curia abstinuit.</p></div2>
<div2 type="chapter" n="15">
<milestone n="1" unit="section"/>
<p>Primo praeturae die Quintum Catulum de refectione
Capitoli ad disquisitionem populi uocauit rogatione
promulgata, qua curationem eam in alium transferebat;
uerum impar optimatium conspirationi, quos relicto
statim nouorum consulum officio frequentes obstinatosque ad resistendum concucurrisse cernebat, hanc
quidem actionem deposuit.</p></div2>
<div2 type="chapter" n="16">
<milestone n="1" unit="section"/><p>ceterum Caecilio Metello
tribuno plebis turbulentissimas leges aduersus collegarum intercessionem ferenti auctorem propugnatoremque se pertinacissime praestitit, donec ambo administratione rei publicae decreto patrum submouerentur.
ac nihilo minus permanere in magistratu et ius dicere
ausus, ut comperit paratos, qui ui ac per arma prohiberent, dimissis lictoribus abiectaque praetexta domum
clam refugit pro condicione temporum quieturus.
<milestone n="2" unit="section"/>
multitudinem quoque biduo post sponte et ultro confluentem
operamque sibi in adserenda dignitate tumultuosius
pollicentem conpescuit. quod cum praeter opinionem
euenisset, senatus ob eundem coetum festinato coactus
gratias ei per primores uiros egit accitumque in curiam et amplissimis uerbis conlaudatum in integrum
restituit inducto priore decreto.</p></div2>
<div2 type="chapter" n="17">
<milestone n="1" unit="section"/>
<p>Recidit rursus in discrimen aliud inter socios Catilinae nominatus et apud Nouium Nigrum quaestorem
a Lucio Vettio indice et in senatu a Quinto Curio, cui,
quod primus consilia coniuratorum detexerat, constituta
erant publice praemia. Curius e Catilina se cognouisse
dicebat, Vettius etiam chirographum eius Catilinae datum pollicebatur.
<milestone n="2" unit="section"/>
id uero Caesar nullo modo tolerandum existimans, cum inplorato Ciceronis testimonio
quaedam se de coniuratione ultro ad eum detulisse
docuisset, ne Curio praemia darentur effecit; Vettium
pignoribus captis et direpta supellectile male mulcatum ac pro rostris in contione paene discerptum
coiecit in carcerem; eodem Nouium quaestorem, quod
compellari apud se maiorem potestatem passus esset.</p></div2>
<div2 type="chapter" n="18">
<milestone n="1" unit="section"/>
<p>Ex praetura ulteriorem sortitus Hispaniam retinentes creditores interuentu sponsorum remouit ac
neque more neque iure, ante quam prouinciae or[di]narentur, profectus est: incertum metune iudicii, quod
priuato parabatur, an quo maturius sociis inplorantibus subueniret; pacataque prouincia pari festinatione,
non expectato successore ad triumphum simul consulatumque decessit.
<milestone n="2" unit="section"/>
sed cum edictis iam comitis ratio
eius haberi non posset nisi priuatus introisset urbem,
et ambienti ut legibus solueretur multi contra dicerent, coactus est triumphum, ne consulatu excluderetur, dimittere.</p></div2>
<div2 type="chapter" n="19">
<milestone n="1" unit="section"/><p>e duobus consulatus competitoribus,
Lucio Lucceio Marcoque Bibulo, Lucceium sibi adiunxit,
pactus ut is, quoniam inferior gratia esset pecuniaque polleret, nummos de suo communi nomine per
centurias pronuntiaret. qua cognita re optimates, quos
metus ceperat nihil non ausurum eum in summo magistratu concordi et consentiente collega, auctores Bibulo
fuerunt tantundem pollicendi, ac plerique pecunias
contulerunt, ne Catone quidem abnuente eam largitionem e re publica fieri.

<milestone n="2" unit="section"/></p>
<p>Igitur cum Bibulo consul creatur. eandem ob causam opera ab optimatibus data est, ut prouinciae futuris consulibus minimi negotii, id est siluae callesque, decernerentur. qua maxime iniuria instinctus omnibus officiis Gnaeum Pompeium adsectatus est offensum patribus, quod Mithridate rege uicto cunctantius
confirmarentur acta sua; Pompeioque Marcum Crassum
reconciliauit ueterem inimicum ex consulatu, quem
summa discordia simul gesserant; ac societatem cum
utroque iniit, ne quid ageretur in re publica, quod displicuisset ulli e tribus.</p></div2>
<div2 type="chapter" n="20">
<milestone n="1" unit="section"/><p>inito honore primus omnium
instituit, ut tam senatus quam populi diurna acta confierent et publicarentur. antiquum etiam rettulit morem, ut quo mense fasces non haberet, accensus ante
eum iret, lictores pone sequerentur. lege autem agraria promulgata obnuntiantem collegam armis foro expulit ac postero die in senatu conquestum nec quoquam reperto, qui super tali consternatione referre aut
censere aliquid auderet, qualia multa saepe in leuioribus turbis decreta erant, in eam coegit desperationem,
ut, quoad potestate abiret, domo abditus nihil aliud
quam per edicta obnuntiaret.

<milestone n="2" unit="section"/></p>
<p>Vnus ex eo tempore omnia in re publica et ad
arbitrium administrauit, ut nonnulli urbanorum, cum
quid per iocum testandi gratia signarent, non Caesare
et Bibulo, sed Iulio et Caesare consulibus actum scriberent bis eundem praeponentes nomine atque cognomine,
utque uulgo mox ferrentur hi uersus:</p>
<l>non Bibulo quiddam nuper sed Caesare factum est:</l>
<l>nam Bibulo fieri consule nil memini.

<milestone n="3" unit="section"/>
campum Stellatem maioribus consecratum agrumque
Campanum ad subsidia rei publicae uectigalem relictum
diuisit extra sortem ad uiginti milibus ciuium, quibus
terni pluresue liberi essent. publicanos remissionem
petentis tertia mercedum parte releuauit ac, ne in locatione nouorum uectigalium inmoderatius licerentur,
propalam monuit. cetera item, quae cuique libuissent,
dilargitus est contra dicente nullo ac, si conaretur quis,
absterrito.
<milestone n="4" unit="section"/>
Marcum Catonem interpellantem extrahi curia per lictorem ducique in carcerem iussit. Lucio
Lucullo liberius resistenti tantum calumniarum metum
iniecit, ut ad genua ultro sibi accideret. Cicerone in
iudicio quodam deplorante temporum statum Publium
Clodium inimicum eius, frustra iam pridem a patribus ad plebem transire nitentem, eodem die horaque nona transduxit.
<milestone n="5" unit="section"/>
postremo in uniuersos diuersae factionis indicem <gap/> inductum praemiis, ut se
de inferenda Pompeio nece sollicitatum a quibusdam
profiteretur productusque pro rostris auctores ex conpacto nominaret; sed uno atque altero frustra nec sine
suspicione fraudis nominatis desperans tam praecipitis
consilii euentum intercepisse ueneno indicem creditur.</l></div2>
<div2 type="chapter" n="21">
<milestone n="1" unit="section"/>
<p>Sub idem tempus Calpurniam L. Pisonis filiam successuri sibi in consulatu duxit uxorem suamque, Iuliam, Gnaeo Pompeio conlocauit repudiato priore sponso
Seruilio Caepione, cuius uel praecipua opera paulo
ante Bibulum inpugnauerat. ac post nouam adfinitatem
Pompeium primum rogare sententiam coepit, cum Crassum soleret essetque consuetudo, ut quem ordinem
interrogandi sententias consul Kal. Ianuariis instituisset, eum toto anno conseruaret.</p></div2>
<div2 type="chapter" n="22">
<milestone n="1" unit="section"/>
<p>Socero igitur generoque suffragantibus ex omni
prouinciarum copia Gallias potissimum elegit, &dagger;cuius
emolumento et oportunitate idonea sit materia triumphorum. et initio quidem Galliam Cisalpinam Illyrico
adiecto lege Vatinia accepit; mox per senatum Comatam
quoque, ueritis patribus ne, si ipsi negassent, populus
et hanc daret.
<milestone n="2" unit="section"/>
quo gaudio elatus non temperauit, quin

paucos post dies frequenti curia iactaret, inuitis et
gementibus aduersaris adeptum se quae concupisset, proinde ex eo insultaturum omnium
capitibus; ac negante quodam per contumeliam facile
hoc ulli feminae fore, responderit quasi adludens: in
Suria quoque regnasse Sameramin magnamque
Asiae partem Amazonas tenuisse quondam.</p></div2>
<div2 type="chapter" n="23">
<milestone n="1" unit="section"/>
<p>Functus consulatu Gaio Memmio Lucioque Domitio
praetoribus de superioris anni actis referentibus cognitionem senatui detulit; nec illo suscipiente triduoque
per inritas altercationes absumpto in prouinciam abiit.
et statim quaestor eius in praeiudicium aliquot criminibus arreptus est. mox et ipse a Lucio Antistio tr. pl.
postulatus appellato demum collegio optinuit, cum rei
publicae causa abesset reus ne fieret.
<milestone n="2" unit="section"/>
ad securitatem
ergo posteri temporis in magno negotio habuit obligare semper annuos magistratus et e petitoribus non
alios adiuuare aut ad honorem pati peruenire, quam
qui sibi recepissent propugnaturos absentiam suam;
cuius pacti non dubitauit a quibusdam ius iurandum
atque etiam syngrapham exigere.</p></div2>
<div2 type="chapter" n="24">
<milestone n="1" unit="section"/><p>sed cum Lucius Domitius consulatus candidatus palam minaretur consulem
se effecturum quod praetor nequisset adempturumque
ei exercitus, Crassum Pompeiumque in urbem prouinciae
suae Lucam extractos conpulit, ut detrudendi Domitii
causa consulatum alterum peterent, perfecitque &dagger;utrumque, ut in quinquennium sibi imperium prorogaretur.

<milestone n="2" unit="section"/>
qua fiducia ad legiones, quas a re publica acceperat,
alias priuato sumptu addidit, unam etiam ex Transalpinis conscriptam, uocabulo quoque Gallico&mdash;Alauda
enim appellabatur&mdash;, quam disciplina cultuque Romano
institutam et ornatam postea uniuersam ciuitate donauit.
<milestone n="3" unit="section"/>
nec deinde ulla belli occasione, ne iniusti quidem ac periculosi abstinuit, tam foederatis quam infestis ac feris gentibus ultro lacessitis, adeo ut senatus
quondam legatos ad explorandum statum Galliarum
mittendos decreuerit ac nonnulli dedendum eum hostibus censuerint. sed prospere [de]cedentibus rebus et
saepius et plurium quam quisquam umquam dierum
supplicationes impetrauit.</p></div2>
<div2 type="chapter" n="25">
<milestone n="1" unit="section"/><p>gessit autem nouem annis,
quibus in imperio fuit, haec fere.</p>
<p>Omnem Galliam, quae saltu Pyrenaeo Alpibusque
et monte Cebenna, fluminibus Rheno ac Rhodano
continetur patetque circuitu ad bis et tricies centum
milia passuum, praeter socias ac bene meritas ciuitates
in prouinciae formam redegit, eique <emph rend="box"><num>cccc</num></emph> in singulos
annos stipendii nomine inposuit.
<milestone n="2" unit="section"/>
Germanos, qui trans
Rhenum incolunt, primus Romanorum ponte fabricato
adgressus maximis adfecit cladibus; adgressus est et
Britannos ignotos antea superatisque pecunias et obsides
imperauit; per tot successus ter nec amplius aduersum
casum expertus: in Britannia classe ui tempestatis prope
absumpta et in Gallia ad Gergouiam legione fusa et
in Germanorum finibus Titurio et Aurunculeio legatis
per insidias caesis.</p></div2>
<div2 type="chapter" n="26">
<milestone n="1" unit="section"/>
<p>Eodem temporis spatio matrem primo, deinde filiam,
nec multo post nepotem amisit. inter quae, consternata
Publi Clodi caede re publica, cum senatus unum consulem nominatimque Gnaeum Pompeium fieri censuisset,
egit cum tribunis plebis collegam se Pompeio destinantibus, id potius ad populum ferrent, ut absenti sibi,
quandoque imperii tempus expleri coepisset, petitio secundi consulatus daretur, ne ea causa maturius et inperfecto adhuc bello decederet.
<milestone n="2" unit="section"/>
quod ut adeptus est,
altiora iam meditans [s]et spei plenus nullum largitionis aut officiorum in quemquam genus publice priuatimque omisit. forum de manubiis incohauit, cuius
area super sestertium milies constitit. munus populo
epulumque pronuntiauit in filiae memoriam, quod ante
eum nemo. quorum ut quam maxima expectatio esset,
ea quae ad epulum pertinerent, quamuis macellaris
ablocata, etiam domesticatim apparabat.
<milestone n="3" unit="section"/>
gladiatores
notos, sicubi infestis spectatoribus dimicarent, ui rapiendos reseruandosque mandabat. tirones neque in ludo
neque per lanistas, sed in domibus per equites Romanos atque etiam per senatores armorum peritos erudiebat, precibus enitens, quod epistulis eius ostenditur, ut disciplinam singulorum susciperent ipsique dictata exercentibus darent. legionibus stipendium in
perpetuum duplicauit. frumentum, quotiens copia esset, etiam sine modo mensuraque praebuit ac singula
interdum mancipia e praeda uiritim dedit.</p></div2>
<div2 type="chapter" n="27">
<milestone n="1" unit="section"/><p>ad retinendam autem Pompei necessitudinem ac uoluntatem
Octauiam sororis suae neptem, quae Gaio Marcello
nupta erat, condicionem ei detulit sibique filiam eius
in matrimonium petit Fausto Sullae destinatam. omnibus uero circa eum atque etiam parte magna senatus
gratuito aut leui faenore obstrictis, ex reliquo quoque ordinum genere uel inuitatos uel sponte ad se
commeantis uberrimo congiario prosequebatur, libertos
insuper seruulosque cuiusque, prout domino patronoue
gratus qui esset.
<milestone n="2" unit="section"/>
tum reorum aut obaeratorum aut prodigae iuuentutis subsidium unicum ac promptissimum
erat, nisi quos grauior criminum uel inopiae luxuriaeue
uis urgeret, quam ut subueniri posset a se; his plane
palam bello ciuili opus esse dicebat.</p></div2>
<div2 type="chapter" n="28">
<milestone n="1" unit="section"/><p>nec minore
studio reges atque prouincias per terrarum orbem adliciebat, aliis captiuorum milia dono offerens, aliis
citra senatus populique auctoritatem, quo uellent et
quotiens uellent, auxilia submittens, superque Italiae
Galliarumque et Hispaniarum, Asiae quoque et Graeciae
potentissimas urbes praecipuis operibus exornans;
<milestone n="2" unit="section"/>
donec,
attonitis iam omnibus et quorsum illa tenderent reputantibus, Marcus Claudius Marcellus consul edicto
praefatus, de summa se re publica acturum, rettulit
ad senatum, ut ei succederetur ante tempus, quoniam
bello confecto pax esset ac dimitti deberet uictor exercitus; et ne absentis ratio comitiis haberetur, quando
nec plebi scito Pompeius postea abrogasset.
<milestone n="3" unit="section"/>
acciderat
autem, ut is legem de iure magistratuum ferens eo capite, quo petitione honorum absentis submouebat, ne
Caesarem quidem exciperet per obliuionem, ac mox
lege iam in aes incisa et in aerarium condita corrigeret errorem. nec contentus Marcellus prouincias
Caesari et priuilegium eripere, rettulit etiam, ut colonis, quos rogatione Vatinia Nouum Comum deduxisset,
ciuitas adimeretur, quod per ambitionem et ultra praescriptum data esset.</p></div2>
<div2 type="chapter" n="29">
<milestone n="1" unit="section"/>
<p>Commotus his Caesar ac iudicans, quod saepe ex eo
auditum ferunt, difficilius se principem ciuitatis
a primo ordine in secundum quam ex secundo
in nouissimum detrudi, summa ope restitit, partim
per intercessores tribunos, partim per Seruium Sulpicium alterum consulem. insequenti quoque anno Gaio
Marcello, qui fratri patrueli suo Marco in consulatu successerat, eadem temptante collegam eius Aemilium
Paulum Gaiumque Curionem uiolentissimum tribunorum ingenti mercede defensores parauit.
<milestone n="2" unit="section"/>
sed cum obstinatius omnia agi uideret et designatos etiam consules e parte diuersa, senatum litteris deprecatus est,
ne sibi beneficium populi adimeretur, aut ut ceteri
quoque imperatores ab exercitibus discederent; confisus, ut putant, facilius se, simul atque libuisset, ueteranos conuocaturum quam Pompeium nouos milites.
cum aduersariis autem pepigit, ut dimissis octo legionibus Transalpinaque Gallia duae sibi legiones et Cisalpina prouincia uel etiam una legio cum Illyrico concederetur, quoad consul fieret.</p></div2>
<div2 type="chapter" n="30">
<milestone n="1" unit="section"/><p>uerum neque senatu
interueniente et aduersariis negantibus ullam se de re
publica facturos pactionem, transiit in citeriorem Galliam, conuentibusque peractis Rauennae substitit, bello
uindicaturus si quid de tribunis plebis intercedentibus
pro se grauius a senatu constitutum esset.

<milestone n="2" unit="section"/></p>
<p>Et praetextum quidem illi ciuilium armorum hoc
fuit; causas autem alias fuisse opinantur. Gnaeus Pompeius ita dictitabat, quod neque opera consummare,
quae instituerat, neque populi expectationem, quam de
aduentu suo fecerat, priuatis opibus explere posset,
turbare omnia ac permiscere uoluisse.
<milestone n="3" unit="section"/>
alii timuisse
dicunt, ne eorum, quae primo consulatu aduersus
auspicia legesque et intercessiones gessisset, rationem
reddere cogeretur; cum M. Cato identidem nec sine
iure iurando denuntiaret delaturum se nomen eius, simul ac primum exercitum dimisisset; cumque uulgo

fore praedicarent, ut si priuatus redisset, Milonis
exemplo circumpositis armatis causam apud iudices
diceret.
<milestone n="4" unit="section"/>
quod probabilius facit Asinius Pollio, Pharsalica acie caesos profligatosque aduersarios prospicientem haec eum ad uerbum dixisse referens: 'hoc
uoluerunt; tantis rebus gestis Gaius Caesar condemnatus essem, nisi ab exercitu auxilium petissem.'
<milestone n="5" unit="section"/>
quidam putant captum imperii consuetudine
pensitatisque suis et inimicorum uiribus usum occasione rapiendae dominationis, quam aetate prima concupisset. quod existimasse uidebatur et Cicero scribens
de Officiis tertio libro semper Caesarem in ore
habuisse [est in Phoenissis: <foreign lang="greek">ei)/per ga\r a)dikei=n</foreign>
<foreign lang="greek">xrh/, turanni/dos pe/ri ka/lliston a)di/khma: ta\ d' a)/lla</foreign>
<foreign lang="greek">eu)sebei=n xrew/n</foreign>] Euripidis uersus, quos sic ipse conuertit:
<quote><l>nam si uiolandum est ius, regnandi gratia</l>
<l>uiolandum est: aliis rebus pietatem colas.</l></quote></p></div2>
<div2 type="chapter" n="31">
<milestone n="1" unit="section"/>
<p>Cum ergo sublatam tribunorum intercessionem ipsosque urbe cessisse nuntiatum esset, praemissis confestim clam cohortibus, ne qua suspicio moueretur, et
spectaculo publico per dissimulationem interfuit et formam, qua ludum gladiatorium erat aedificaturus, considerauit et ex consuetudine conuiuio se frequenti dedit.
<milestone n="2" unit="section"/>
dein post solis occasum mulis e proximo pistrino
ad uehiculum iunctis occultissimum iter modico comitatu ingressus est; et cum luminibus extinctis decessisset uia, diu errabundus tandem ad lucem duce
reperto per angustissimos tramites pedibus euasit. consecutusque cohortis ad Rubiconem flumen, qui prouinciae eius finis erat, paulum constitit, ac reputans quantum moliretur, conuersus ad proximos: 'etiam nunc,'
inquit, 'regredi possumus; quod si ponticulum
transierimus, omnia armis agenda erunt.'</p></div2>
<div2 type="chapter" n="32">
<milestone n="1" unit="section"/><p>cunctanti ostentum tale factum est. quidam eximia magnitudine et forma in proximo sedens repente apparuit
harundine canens; ad quem audiendum cum praeter
pastores plurimi etiam ex stationibus milites concurrissent interque eos et aeneatores, rapta ab uno tuba
prosiliuit ad flumen et ingenti spiritu classicum exorsus pertendit ad alteram ripam. tunc Caesar: 'eatur,'
inquit, 'quo deorum ostenta et inimicorum iniquitas uocat. iacta alea est,' inquit.</p></div2>
<div2 type="chapter" n="33">
<milestone n="1" unit="section"/><p>atque ita traiecto exercitu, adhibitis tribunis plebis, qui pulsi superuenerant, pro contione fidem militum flens ac ueste a
pectore discissa inuocauit. existimatur etiam equestres
census pollicitus singulis; quod accidit opinione falsa.
nam cum in adloquendo adhortandoque saepius digitum
laeuae manus ostentans adfirmaret se ad satis faciendum omnibus, per quos dignitatem suam defensurus
esset, anulum quoque aequo animo detracturum sibi,
extrema contio, cui facilius erat uidere contionantem
quam audire, pro dicto accepit, quod uisu suspicabatur;
promissumque ius anulorum cum milibus quadringenis
fama distulit.</p></div2>
<div2 type="chapter" n="34">
<milestone n="1" unit="section"/>
<p>Ordo et summa rerum, quas deinceps gessit, sic
se habent. Picenum Vmbriam Etruriam occupauit et
Lucio Domitio, qui per tumultum successor ei nominatus Corfinium praesidio tenebat, in dicionem redacto
atque dimisso secundum Superum mare Brundisium
tetendit, quo consules Pompeiusque confugerant quam
primum transfretaturi.
<milestone n="2" unit="section"/>
hos frustra per omnis moras
exitu prohibere conatus Romam iter conuertit appellatisque de re publica patribus ualidissimas Pompei
copias, quae sub tribus legatis M. Petreio et L. Afranio
et M. Varrone in Hispania erant, inuasit, professus
ante inter suos, ire se ad exercitum sine duce
et inde reuersurum ad ducem sine exercitu. et
quanquam obsidione Massiliae, quae sibi in itinere
portas clauserat, summaque frumentariae rei penuria
retardante breui tamen omnia subegit.</p></div2>
<div2 type="chapter" n="35">
<milestone n="1" unit="section"/><p>hinc urbe repetita in Macedoniam transgressus Pompeium, per
quattuor paene menses maximis obsessum operibus, ad
extremum Pharsalico proelio fudit et fugientem Alexandriam persecutus, ut occisum deprehendit, cum Ptolemaeo rege, a quo sibi quoque insidias tendi uidebat,
bellum sane difficillimum gessit, neque loco neque
tempore aequo, sed hieme anni et intra moenia copiosissimi ac sollertissimi hostis, inops ipse omnium rerum atque inparatus. regnum Aegypti uictor Cleopatrae fratrique eius minori permisit, ueritus prouinciam facere, ne quandoque uiolentiorem praesidem nacta
nouarum rerum materia esset.
<milestone n="2" unit="section"/>
ab Alexandria in Syriam et inde Pontum transiit urgentibus de Pharnace
nuntiis, quem Mithridatis Magni filium ac tunc occasione temporum bellantem iamque multiplici successu
praeferocem, intra quintum quam adfuerat diem, quattuor quibus in conspectum uenit horis, una profligauit
acie; crebro commemorans Pompei felicitatem, cui
praecipua militiae laus de tam inbelli genere hostium
contigisset. dehinc Scipionem ac Iubam reliquias
partium in Africa refouentis deuicit, Pompei liberos
in Hispania.</p></div2>
<div2 type="chapter" n="36">
<milestone n="1" unit="section"/><p>omnibus ciuilibus bellis nullam cladem
nisi per legatos suos passus est, quorum C. Curio in
Africa periit, C. Antonius in Illyrico in aduersariorum
deuenit potestatem, P. Dolabella classem in eodem
Illyrico, Cn. Domitius Caluinus in Ponto exercitum
amiserunt. ipse prosperrime semper ac ne ancipiti
quidem umquam fortuna praeterquam bis dimicauit:
semel ad Dyrrachium, ubi pulsus non instante Pompeio negauit eum uincere scire, iterum in Hispania
ultimo proelio, cum desperatis rebus etiam de consciscenda nece cogitauit.</p></div2>
<div2 type="chapter" n="37">
<milestone n="1" unit="section"/>
<p>Confectis bellis quinquiens triumphauit, post deuictum Scipionem quater eodem mense, sed interiectis
diebus, et rursus semel post superatos Pompei liberos.
primum et excellentissimum triumphum egit Gallicum,
sequentem Alexandrinum, deinde Ponticum, huic proximum Africanum, nouissimum Hispaniensem, diuerso
quemque apparatu et instrumento.
<milestone n="2" unit="section"/>
Gallici triumphi
die Velabrum praeteruehens paene curru excussus est
axe diffracto ascenditque Capitolium ad lumina quadraginta elephantis dextra sinistraque lychnuchos gestantibus. Pontico triumpho inter pompae fercula trium
uerborum praetulit titulum <quote>veni</quote> &middot; <num>vidi</num> &middot; <num>vici</num> non acta
belli significantem sicut ceteris, sed celeriter confecti notam.</p></div2>
<div2 type="chapter" n="38">
<milestone n="1" unit="section"/><p>ueteranis legionibus praedae nomine in pedites
singulos super bina sestertia, quae initio ciuilis tumultus numerauerat, uicena quaterna milia nummum
dedit. adsignauit et agros, sed non continuos, ne quis
possessorum expelleretur. populo praeter frumenti denos
modios ac totidem olei libras trecenos quoque nummos, quos pollicitus olim erat, uiritim diuisit et hoc
amplius centenos pro mora.
<milestone n="2" unit="section"/>
annuam etiam habitationem Romae usque ad bina milia nummum, in Italia non
ultra quingenos sestertios remisit. adiecit epulum ac
uiscerationem et post Hispaniensem uictoriam duo prandia; nam cum prius parce neque pro liberalitate sua
praebitum iudicaret, quinto post die aliud largissimum praebuit.</p></div2>
<div2 type="chapter" n="39">
<milestone n="1" unit="section"/><p>edidit spectacula uarii generis: munus gladiatorium, ludos etiam regionatim urbe tota et quidem
per omnium linguarum histriones, item circenses athletas naumachiam. munere in foro depugnauit Furius
Leptinus stirpe praetoria et Q. Calpenus senator quondam actorque causarum. pyrricham saltauerunt Asiae
Bithyniaeque principum liberi.
<milestone n="2" unit="section"/>
ludis Decimus Laberius
eques Romanus mimum suum egit donatusque quingentis sestertiis et anulo aureo sessum in quattuordecim e scaena per orchestram transiit. circensibus
spatio circi ab utraque parte producto et in gyrum
euripo addito quadrigas bigasque et equos desultorios
agitauerunt nobilissimi iuuenes. Troiam lusit turma
duplex maiorum minorumque puerorum.
<milestone n="3" unit="section"/>
uenationes
editae per dies quinque ac nouissime pugna diuisa in
duas acies, quingenis peditibus, elephantis uicenis, tricenis equitibus hinc et inde commissis. nam quo laxius
dimicaretur, sublatae metae inque earum locum bina
castra exaduersum constituta erant. athletae stadio ad
tempus extructo regione Marti campi certauerunt per
triduum.
<milestone n="4" unit="section"/>
nauali proelio in minore Codeta defosso lacu
biremes ac triremes quadriremesque Tyriae et Aegyptiae
classis magno pugnatorum numero conflixerunt. ad
quae omnia spectacula tantum undique confluxit hominum, ut plerique aduenae aut inter uicos aut inter

uias tabernaculis positis manerent, ac saepe prae turba
elisi exanimatique sint plurimi et in his duo senatores.</p></div2>
<div2 type="chapter" n="40">
<milestone n="1" unit="section"/>
<p>Conuersus hinc ad ordinandum rei publicae statum
fastos correxit iam pridem uitio pontificum per intercalandi licentiam adeo turbatos, ut neque messium
feriae aestate neque uindemiarum autumno conpeterent; annumque ad cursum solis accommodauit, ut trecentorum sexaginta quinque dierum esset et intercalario
mense sublato unus dies quarto quoque anno intercalaretur.
<milestone n="2" unit="section"/>
quo autem magis in posterum ex Kalendis
Ianuariis nouis temporum ratio congrueret, inter Nouembrem ac Decembrem mensem interiecit duos alios;
fuitque is annus, quo haec constituebantur, quindecim
mensium cum intercalario, qui ex consuetudine in eum annum inciderat.</p></div2>
<div2 type="chapter" n="41">
<milestone n="1" unit="section"/><p>senatum suppleuit, patricios adlegit,
praetorum aedilium quaestorum, minorum etiam magistratuum numerum ampliauit; nudatos opere censorio
aut sententia iudicum de ambitu condemnatos restituit.

<milestone n="2" unit="section"/>
comitia cum populo partitus est, ut exceptis consulatus conpetitoribus de cetero numero candidatorum
pro parte dimidia quos populus uellet pronuntiarentur,
pro parte altera quos ipse dedisset. et edebat per libellos circum tribum missos scriptura breui: 'Caesar
dictator illi tribui. commendo uobis illum et
illum, ut uestro suffragio suam dignitatem teneant.' admisit ad honores et proscriptorum liberos.
iudicia ad duo genera iudicum redegit, equestris ordinis
ac senatorii; tribunos aerarios, quod erat tertium, sustulit.

<milestone n="3" unit="section"/></p>
<p>Recensum populi nec more nec loco solito, sed
uicatim per dominos insularum egit atque ex uiginti
trecentisque milibus accipientium frumentum e publico
ad centum quinquaginta retraxit; ac ne qui noui coetus recensionis causa moueri quandoque possent, instituit, quotannis in demortuorum locum ex iis, qui
recensi non essent, subsortitio a praetore fieret.</p></div2>
<div2 type="chapter" n="42">
<milestone n="1" unit="section"/><p>octoginta autem ciuium milibus in transmarinas colonias
distributis, ut exhaustae quoque urbis frequentia suppeteret, sanxit, ne quis ciuis maior annis uiginti minorue &dagger;decem, qui sacramento non teneretur, plus triennio continuo Italia abesset, neu qui senatoris filius
nisi contubernalis aut comes magistratus peregre proficisceretur; neue ii, qui pecuariam facerent, minus
tertia parte puberum ingenuorum inter pastores haberent. omnisque medicinam Romae professos et liberalium artium doctores, quo libentius et ipsi urbem incolerent et ceteri adpeterent, ciuitate donauit.
<milestone n="2" unit="section"/>
de pecuniis mutuis disiecta nouarum tabularum expectatione,
quae crebro mouebatur, decreuit tandem, ut debitores
creditoribus satis facerent per aestimationem possessionum, quanti quasque ante ciuile bellum comparassent, deducto summae aeris alieni, si quid usurae nomine numeratum aut perscriptum fuisset; qua condicione quarta pars fere crediti deperibat.
<milestone n="3" unit="section"/>
cuncta collegia praeter antiquitus constituta distraxit. poenas facinorum auxit; et cum locupletes eo facilius scelere
se obligarent, quod integris patrimoniis exulabant, parricidas, ut Cicero scribit, bonis omnibus, reliquos
dimidia parte multauit.</p></div2>
<div2 type="chapter" n="43">
<milestone n="1" unit="section"/><p>ius laboriosissime ac seuerissime dixit. repetundarum conuictos etiam ordine senatorio mouit. diremit nuptias praetorii uiri, qui digressam a marito post biduum statim duxerat, quamuis
sine probri suspicione. peregrinarum mercium portoria instituit. lecticarum usum, item conchyliatae
uestis et margaritarum nisi certis personis et aetatibus perque certos dies ademit.
<milestone n="2" unit="section"/>
legem praecipue
sumptuariam exercuit dispositis circa macellum custodibus, qui obsonia contra uetitum retinerent deportarentque ad se, submissis nonnumquam lictoribus atque
militibus, qui, si qua custodes fefellissent, iam adposita e triclinio auferrent.</p></div2>
<div2 type="chapter" n="44">
<milestone n="1" unit="section"/>
<p>Nam de ornanda instruendaque urbe, item de tuendo ampliandoque imperio plura ac maiora in dies
destinabat: in primis Martis templum, quantum nusquam esset, extruere repleto et conplanato lacu, in
quo naumachiae spectaculum ediderat, theatrumque
summae magnitudinis Tarpeio monti accubans;
<milestone n="2" unit="section"/>
ius ciuile ad certum modum redigere atque ex immensa
diffusaque legum copia optima quaeque et necessaria
in paucissimos conferre libros; bibliothecas Graecas
Latinasque quas maximas posset publicare data Marco
Varroni cura comparandarum ac digerendarum;
<milestone n="3" unit="section"/>
siccare
Pomptinas paludes; emittere Fucinum lacum; uiam
munire a mari Supero per Appennini dorsum ad Tiberim usque; perfodere Isthmum; Dacos, qui se in Pontum et Thraciam effuderant, coercere; mox Parthis
inferre bellum per Armeniam minorem nec nisi ante
expertos adgredi proelio.

<milestone n="4" unit="section"/></p>
<p>Talia agentem atque meditantem mors praeuenit.
de qua prius quam dicam, ea quae ad formam et habitum et cultum et mores, nec minus quae ad ciuilia
et bellica eius studia pertineant, non alienum erit summatim exponere.</p></div2>
<div2 type="chapter" n="45">
<milestone n="1" unit="section"/>
<p>Fuisse traditur excelsa statura, colore candido, teretibus membris, ore paulo pleniore, nigris uegetisque
oculis, ualitudine prospera, nisi quod tempore extremo
repente animo linqui atque etiam per somnum exterreri solebat. comitiali quoque morbo bis inter res
agendas correptus est.
<milestone n="2" unit="section"/>
circa corporis curam morosior,
ut non solum tonderetur diligenter ac raderetur, sed
uelleretur etiam, ut quidam exprobrauerunt, caluitii
uero deformitatem iniquissime ferret saepe obtrectatorum iocis obnoxiam expertus. ideoque et deficientem
capillum reuocare a uertice adsueuerat et ex omnibus
decretis sibi a senatu populoque honoribus non aliud
aut recepit aut usurpauit libentius quam ius laureae
coronae perpetuo gestandae.

<milestone n="3" unit="section"/></p>
<p>Etiam cultu notabilem ferunt: usum enim lato
clauo ad manus fimbriato nec umquam aliter quam
ut super eum cingeretur, et quidem fluxiore cinctura;
unde emanasse Sullae dictum optimates saepius admonentis, ut male praecinctum puerum cauerent.</p></div2>
<div2 type="chapter" n="46">
<milestone n="1" unit="section"/><p>habitauit primo in Subura modicis aedibus, post autem
pontificatum maximum in Sacra uia domo publica.
munditiarum lautitiarumque studiosissimum multi prodiderunt: uillam in Nemorensi a fundamentis incohatam
magnoque sumptu absolutam, quia non tota ad animum ei responderat, totam diruisse, quanquam tenuem
adhuc et obaeratum; in expeditionibus tessellata et sectilia pauimenta circumtulisse;</p></div2>
<div2 type="chapter" n="47">
<milestone n="1" unit="section"/><p>Britanniam petisse
spe margaritarum, quarum amplitudinem conferentem
interdum sua manu exegisse pondus; gemmas, toreumata, signa, tabulas operis antiqui semper animosissime
comparasse; seruitia rectiora politioraque inmenso
pretio, et cuius ipsum etiam puderet, sic ut rationibus uetaret inferri;</p></div2>
<div2 type="chapter" n="48">
<milestone n="1" unit="section"/><p>conuiuatum assidue per prouincias
duobus tricliniis, uno quo sagati palliatiue, altero quo
togati cum inlustrioribus prouinciarum discumberent.
domesticam disciplinam in paruis ac maioribus rebus
diligenter adeo seuereque rexit, ut pistorem alium
quam sibi panem conuiuis subicientem compedibus
uinxerit, libertum gratissimum ob adulteratam equitis
Romani uxorem, quamuis nullo querente, capitali poena
adfecerit.</p></div2>
<div2 type="chapter" n="49">
<milestone n="1" unit="section"/>
<p>Pudicitiae eius famam nihil quidem praeter Nicomedis contubernium laesit, graui tamen et perenni obprobrio et ad omnium conuicia exposito. omitto Calui
Licini notissimos uersus:</p>
<l>Bithynia quicquid</l>
<l>et p[r]edicator Caesaris umquam habuit.
praetereo actiones Dolabellae et Curionis patris, in
quibus eum Dolabella 'paelicem reginae, spondam
interiorem regiae lecticae,' at Curio 'stabulum
Nicomedis et Bithynicum fornicem' dicunt.
<milestone n="2" unit="section"/>
missa
etiam facio edicta Bibuli, quibus proscripsit collegam
suum Bithynicam reginam, eique antea regem
fuisse cordi, nunc esse regnum. quo tempore, ut
Marcus Brutus refert, Octauius etiam quidam ualitudine
mentis liberius dicax conuentu maximo, cum Pompeium
regem appellasset, ipsum reginam salutauit. sed C. Memmius etiam ad cyathum &dagger;et ui Nicomedi stetisse obicit,
cum reliquis exoletis, pleno conuiuio, accubantibus
nonnullis urbicis negotiatoribus, quorum refert nomina.

<milestone n="3" unit="section"/>
Cicero uero non contentus in quibusdam epistulis
scripsisse a satellitibus eum in cubiculum regium
eductum in aureo lecto ueste purpurea decubuisse
floremque aetatis a Venere orti in Bithynia contaminatum, quondam etiam in senatu defendenti ei Ny
sae causam, filiae Nicomedis, beneficiaque regis in
se commemoranti: 'remoue,' inquit, 'istaec, oro te,
quando notum est, et quid ille tibi et quid illi tute dederis.'

<milestone n="4" unit="section"/>
Gallico denique triumpho milites
eius inter cetera carmina, qualia currum prosequentes
ioculariter canunt, etiam illud uulgatissimum pronuntiauerunt:</l>
<l>Gallias Caesar subegit, Nicomedes Caesarem:</l>
<l>ecce Caesar nunc triumphat qui subegit Gallias,</l>
<l>Nicomedes non triumphat qui subegit Caesarem.</l></div2>
<div2 type="chapter" n="50">
<milestone n="1" unit="section"/><p>pronum et sumptuosum in libidines fuisse constans
opinio est, plurimasque et illustres feminas corrupisse,
in quibus Postumiam Serui Sulpici[i], Lolliam Auli
Gabini, Tertullam Marci Crassi, etiam Cn. Pompei
Muciam. nam certe Pompeio et a Curionibus patre
et filio et a multis exprobratum est, quod cuius causa
post tres liberos exegisset uxorem et quem gemens
Aegisthum appellare consuesset, eius postea filiam potentiae cupiditate in matrimonium recepisset.
<milestone n="2" unit="section"/>
sed ante
alias dilexit Marci Bruti matrem Seruiliam, cui et
proximo suo consulatu sexagiens sestertium margaritam mercatus est et bello ciuili super alias donationes
amplissima praedia ex auctionibus hastae minimo addixit; cum quidem plerisque uilitatem mirantibus facetissime Cicero: 'quo melius,' inquit, 'emptum sciatis, tertia deducta'; existimabatur enim Seruilia etiam
filiam suam Tertiam Caesari conciliare.</p></div2>
<div2 type="chapter" n="51">
<milestone n="1" unit="section"/><p>ne prouincialibus quidem matrimoniis abstinuisse uel hoc disticho
apparet iactato aeque a militibus per
Gallicum triumphum:</p>
<l>urbani, seruate uxores: moechum caluom adducimus.</l>
<l>aurum in Gallia effutuisti, hic sumpsisti mutuum.</l></div2>
<div2 type="chapter" n="52">
<milestone n="1" unit="section"/><p>dilexit et reginas, inter quas Eunoen Mauram Bogudis
uxorem, cui maritoque eius plurima et immensa tribuit, ut Naso scripsit; sed maxime Cleopatram, cum
qua et conuiuia in primam lucem saepe protraxit et
eadem naue thalamego paene Aethiopia tenus Aegyptum
penetrauit, nisi exercitus sequi recusasset, quam denique accitam in urbem non nisi maximis honoribus
praemiisque auctam remisit filiumque natum appellare
nomine suo passus est.
<milestone n="2" unit="section"/>
quem quidem nonnulli Graecorum similem quoque Caesari et forma et incessu
tradiderunt. M. Antonius adgnitum etiam ab eo senatui adfirmauit, quae scire C. Matium et C. Oppium
reliquosque Caesaris amicos; quorum Gaius Oppius,
quasi plane defensione ac patrocinio res egeret, librum
edidit, non esse Caesaris filium, quem Cleopatra dicat.

<milestone n="3" unit="section"/>
Heluius Cinna tr. pl. plerisque confessus est habuisse
se scriptam paratamque legem, quam Caesar ferre iussisset cum ipse abesset, uti uxores liberorum quaerendorum causa quas et quot uellet ducere liceret. at ne
cui dubium omnino sit et impudicitiae et adulteriorum
flagrasse infamia, Curio pater quadam eum oratione
omnium mulierum uirum et omnium uirorum mulierem appellat.</p></div2>
<div2 type="chapter" n="53">
<milestone n="1" unit="section"/>
<p>Vini parcissimum ne inimici quidem negauerunt.
Marci Catonis est: unum ex omnibus Caesarem
ad euertendam rem publicam sobrium accessisse. nam circa uictum Gaius Oppius adeo indifferentem docet, ut quondam ab hospite conditum oleum
pro uiridi adpositum aspernantibus ceteris solum etiam
largius appetisse scribat, ne hospitem aut neglegentiae
aut rusticitatis uideretur arguere.</p></div2>
<div2 type="chapter" n="54">
<milestone n="1" unit="section"/><p>abstinentiam neque
in imperiis neque in magistratibus praestitit. ut enim
quidam monumentis suis testati sunt, in Hispania pro
consule et a sociis pecunias accepit emendicatas in
auxilium aeris alieni et Lusitanorum quaedam oppida,
quanquam nec imperata detrectarent et aduenienti portas patefacerent, diripuit hostiliter.
<milestone n="2" unit="section"/>
in Gallia fana
templaque deum donis referta expilauit, urbes diruit
saepius ob praedam quam ob delictum; unde factum,
ut auro abundaret ternisque milibus nummum in libras
promercale per Italiam prouinciasque diuenderet.
<milestone n="3" unit="section"/>
in
primo consulatu tria milia pondo auri furatus e Capitolio tantundem inaurati aeris reposuit. societates ac
regna pretio dedit, ut qui uni Ptolemaeo prope sex
milia talentorum suo Pompeique nomine abstulerit.
postea uero euidentissimis rapinis ac sacrilegis et onera
bellorum ciuilium et triumphorum ac munerum sustinuit impendia.</p></div2>
<div2 type="chapter" n="55">
<milestone n="1" unit="section"/>
<p>Eloquentia militarique re aut aequauit praestantissimorum gloriam aut excessit. post accusationem
Dolabellae haud dubie principibus patronis adnumeratus est. certe Cicero ad Brutum oratores
enumerans negat se uidere, cui debeat Caesar cedere,
aitque eum elegantem, splendidam quoque atque etiam
magnificam et generosam quodam modo rationem dicendi tenere; et ad Cornelium Nepotem de eodem
ita scripsit:
<milestone n="2" unit="section"/>
'quid?  oratorem quem huic antepones eorum, qui nihil aliud egerunt? quis
sententiis aut acutior aut crebrior? quis uerbis aut ornatior aut elegantior?' genus eloquentiae dum taxat adulescens adhuc Strabonis Caesaris
secutus uidetur, cuius etiam ex oratione, quae inscribitur 'pro Sardis,' ad uerbum nonnulla transtulit in
diuinationem suam. pronuntiasse autem dicitur uoce
acuta, ardenti motu gestuque, non sine uenustate.
<milestone n="3" unit="section"/>
orationes aliquas reliquit, inter quas temere quaedam
feruntur. 'pro Quinto Metello' non immerito Augustus existimat magis ab actuaris exceptam male subsequentibus uerba dicentis, quam ab ipso editam; nam
in quibusdam exemplaribus inuenio ne inscriptam quidem 'pro Metello,' sed 'quam scripsit Metello,' cum
ex persona Caesaris sermo sit Metellum seque aduersus communium obtrectatorum criminationes purgantis.
<milestone n="4" unit="section"/>
'apud milites' quoque 'in Hispania' idem
Augustus uix ipsius putat, quae tamen duplex fertur:
una quasi priore habita proelio, altera posteriore, quo
Asinius Pollio ne tempus quidem contionandi habuisse
eum dicit subita hostium incursione.</p></div2>
<div2 type="chapter" n="56">
<milestone n="1" unit="section"/><p>reliquit et rerum
suarum commentarios Gallici ciuilisque belli Pompeiani. nam Alexandrini Africique et Hispaniensis incertus auctor est: alii Oppium putant, alii Hirtium,
qui etiam Gallici belli nouissimum imperfectumque librum suppleuerit. de commentariis Caesaris Cicero in
eodem Bruto sic refert:
<milestone n="2" unit="section"/>
'commentarios scripsit ualde quidem probandos: nudi sunt, recti
et uenusti, omni ornatu orationis tamquam
ueste detracta; sed dum uoluit alios habere parata, unde sumerent qui uellent scribere historiam, ineptis gratum fortasse fecit, qui illa uolent calamistris inurere, sanos quidem homines
a scribendo deterruit.'

<milestone n="3" unit="section"/>
de isdem commentariis Hirtius ita praedicat: 'adeo probantur omnium iudicio, ut praerepta, non praebita facultas scriptoribus uideatur. &lt;cuius tamen rei maior nostra quam reliquorum est admiratio; ceteri enim, quam bene atque emendate,&gt; nos etiam, quam facile atque celeriter
eos perscripserit, scimus.'
<milestone n="4" unit="section"/>
Pollio Asinius parum
diligenter parumque integra ueritate compositos putat,
cum Caesar pleraque et quae per alios erant gesta
temere crediderit et quae per se, uel consulto uel etiam
memoria lapsus perperam ediderit; existimatque rescripturum et correcturum fuisse.
<milestone n="5" unit="section"/>
reliquit et 'de analogia' duos libros et 'Anticatones' totidem ac praeterea poema quod inscribitur Iter. quorum librorum
primos in transitu Alpium, cum ex citeriore Gallia
conuentibus peractis ad exercitum rediret, sequentes
sub tempus Mundensis proelii fecit; nouissimum, dum
ab urbe in Hispaniam ulteriorem quarto et uicensimo
die peruenit.
<milestone n="6" unit="section"/>
epistulae quoque eius ad senatum extant,
quas primum uidetur ad paginas et formam memorialis
libelli conuertisse, cum antea consules et duces non
nisi transuersa charta scriptas mitterent. extant et ad
Ciceronem, item ad familiares domesticis de rebus, in
quibus, si qua occultius perferenda erant, per notas
scripsit, id est sic structo litterarum ordine, ut nullum
uerbum effici posset: quae si qui inuestigare et persequi uelit, quartam elementorum litteram, id est D pro
A et perinde reliquas commutet.
<milestone n="7" unit="section"/>
feruntur et &dagger;aituero
ab adulescentulo quaedam scripta, ut 'Laudes Herculis,' tragoedia 'Oedipus,' item 'Dicta collectanea':
quos omnis libellos uetuit Augustus publicari in epistula, quam breuem admodum ac simplicem ad Pompeium Macrum, cui ordinandas bibliothecas delegauerat, misit.</p></div2>
<div2 type="chapter" n="57">
<milestone n="1" unit="section"/>
<p>Armorum et equitandi peritissimus, laboris ultra
fidem patiens erat. in agmine nonnumquam equo, sae
pius pedibus anteibat, capite detecto, seu sol seu imber
esset; longissimas uias incredibili celeritate confecit,
expeditus, meritoria raeda, centena passuum milia in
singulos dies; si flumina morarentur, nando traiciens
uel innixus inflatis utribus, ut persaepe nuntios de se
praeuenerit.</p></div2>
<div2 type="chapter" n="58">
<milestone n="1" unit="section"/><p>in obeundis expeditionibus dubium cautior an audentior, exercitum neque per insidiosa itinera
duxit umquam nisi perspeculatus locorum situs, neque in Britanniam transuexit, nisi ante per se portus
et nauigationem et accessum ad insulam explorasset.
at idem obsessione castrorum in Germania nuntiata
per stationes hostium Gallico habitu penetrauit ad suos.

<milestone n="2" unit="section"/>
a Brundisio Dyrrachium inter oppositas classes hieme
transmisit cessantibusque copiis, quas subsequi iusserat, cum ad accersendas frustra saepe misisset, nouissime ipse clam noctu paruulum nauigium solus obuoluto capite conscendit, neque aut quis esset ante
detexit aut gubernatorem cedere aduersae tempestati
passus est quam paene obrutus fluctibus.</p></div2>
<div2 type="chapter" n="59">
<milestone n="1" unit="section"/><p>ne religione
quidem ulla a quoquam incepto absterritus umquam
uel retardatus est. cum immolanti aufugisset hostia,
profectionem aduersus Scipionem et Iubam non distulit.
prolapsus etiam in egressu nauis uerso ad melius
omine: 'teneo te,' inquit, 'Africa.' ad eludendas autem
uaticinationes, quibus felix et inuictum in ea prouincia
fataliter Scipionum nomen ferebatur, despectissimum
quendam ex Corneliorum genere, cui ad opprobrium
uitae Saluitoni cognomen erat, in castris secum
habuit.</p></div2>
<div2 type="chapter" n="60">
<milestone n="1" unit="section"/>
<p>Proelia non tantum destinato, sed ex occasione sumebat ac saepe ab itinere statim, interdum spurcissimis tempestatibus, cum minime quis moturum putaret;
nec nisi tempore extremo ad dimicandum cunctatior
factus est, quo saepius uicisset, hoc minus experiendos casus opinans nihilque se tantum adquisiturum
uictoria, quantum &lt; . . . . . . . . . . . . . .
. . . . . . . . &gt; hostem fudit, quin castris quoque exueret: ita [ut] nullum spatium perterritis dabat.
ancipiti proelio equos dimittebat et in primis suum,
quo maior permanendi necessitas imponeretur auxilio
fugae erepto.</p></div2>
<div2 type="chapter" n="61">
<milestone n="1" unit="section"/><p>utebatur autem equo insigni, pedibus
prope humanis et in modum digitorum ungulis fissis,
quem natum apud se, cum haruspices imperium orbis
terrae significare domino pronuntiassent, magna cura
aluit nec patientem sessoris alterius primus ascendit;
cuius etiam instar pro aede Veneris Genetricis postea
dedicauit.</p></div2>
<div2 type="chapter" n="62">
<milestone n="1" unit="section"/><p>inclinatam aciem solus saepe restituit obsistens fugientibus retinensque singulos et contortis
faucibus conuertens in hostem et quidem adeo plerumque trepidos, ut aquilifer[o] moranti se cuspide
sit comminatus, alius in manu detinentis reliquerit signum.</p></div2>
<div2 type="chapter" n="63">
<milestone n="1" unit="section"/><p>non minor illa constantia eius, maiora etiam
indicia fuerint. post aciem Pharsalicam cum praemissis in Asiam copiis per angustias Hellesponti uectoria
nauicula traiceret, L. Cassium partis aduersae cum
decem rostratis nauibus obuium sibi neque refugit et
comminus tendens, ultro ad deditionem hortatus, supplicem ad se recepit.</p></div2>
<div2 type="chapter" n="64">
<milestone n="1" unit="section"/><p>Alexandriae circa oppugnationem
pontis eruptione hostium subita conpulsus in scapham
pluribus eodem praecipitantibus, cum desilisset in mare,
nando per ducentos passus euasit ad proximam nauem,
elata laeua, ne libelli quos tenebat madefierent, paludamentum mordicus trahens, ne spolio poteretur
hostis.</p></div2>
<div2 type="chapter" n="65">
<milestone n="1" unit="section"/>
<p>Militem neque a moribus neque a fortuna probabat,
sed tantum a uiribus, tractabatque pari seueritate atque indulgentia. non enim ubique ac semper, sed cum
hostis in proximo esset, coercebat: tum maxime exactor
grauissimus disciplinae, ut neque itineris neque proelii
tempus denuntiaret, sed paratum et intentum momentis
omnibus quo uellet subito educeret. quod etiam sine
causa plerumque faciebat, praecipue pluuiis et festis
diebus. ac subinde obseruandum se admonens repente
interdiu uel nocte subtrahebat, augebatque iter, ut serius subsequentis defetigaret.</p></div2>
<div2 type="chapter" n="66">
<milestone n="1" unit="section"/><p>fama uero hostilium copiarum perterritos non negando minuendoue, sed insuper amplificando ementiendoque confirmabat. itaque
cum expectatio aduentus Iubae terribilis esset, conuocatis ad contionem militibus: 'scitote,' inquit, 'paucissimis his diebus regem adfuturum cum decem legionibus, equitum triginta, leuis armaturae centum milibus, elephantis trecentis. proinde desinant quidam quaerere ultra aut opinari mihique, qui compertum habeo, credant;
aut quidem uetustissima naue impositos quocumque uento in quascumque terras iubebo
auehi.'</p></div2>
<div2 type="chapter" n="67">
<milestone n="1" unit="section"/>
<p>Delicta neque obseruabat omnia neque pro modo
exequebatur, sed desertorum ac seditiosorum et inquisitor et punitor acerrimus coniuebat in ceteris. ac
nonnumquam post magnam pugnam atque uictoriam
remisso officiorum munere licentiam omnem passim
lasciuiendi permittebat, iactare solitus milites suos
etiam unguentatos bene pugnare posse.
<milestone n="2" unit="section"/>
nec milites eos pro contione, sed blandiore nomine commilitones appellabat habebatque tam cultos, ut argento
et auro politis armis ornaret, simul et ad speciem et
quo tenaciores eorum in proelio essent metu damni.
diligebat quoque usque adeo, ut audita clade Tituriana
barbam capillumque summiserit nec ante dempserit quam uindicasset.</p></div2>
<div2 type="chapter" n="68">
<milestone n="1" unit="section"/><p>quibus rebus et deuotissimos sibi
et fortissimos reddidit. ingresso ciuile bellum centuriones cuiusque legionis singulos equites e uiatico
suo optulerunt, uniuersi milites gratuitam et sine frumento stipendioque operam, cum tenuiorum tutelam
locupletiores in se contulissent. neque in tam diuturno
spatio quisquam omnino desciuit, plerique capti concessam sibi sub condicione uitam, si militare aduersus
eum uellent, recusarunt.
<milestone n="2" unit="section"/>
famem et ceteras necessitates, non cum obsiderentur modo sed et si ipsi alios
obsiderent, tanto opere tolerabant, ut Dyrrachina munitione Pompeius uiso genere panis ex herba, quo sustinebantur, cum feris sibi rem esse dixerit amouerique ocius nec cuiquam ostendi iusserit, ne patientia et
pertinacia hostis animi suorum frangerentur.

<milestone n="3" unit="section"/></p>
<p>Quanta fortitudine dimicarint, testimonio est quod
aduerso semel apud Dyrrachium proelio poenam in
se ultro depoposcerunt, ut consolandos eos magis imperator quam puniendos habuerit. ceteris proeliis innumeras aduersariorum copias multis partibus ipsi pauciores facile superarunt. denique una sextae legionis
cohors praeposita castello quattuor Pompei legiones
per aliquot horas sustinuit paene omnis confixa multitudine hostilium sagittarum, quarum centum ac triginta
milia intra uallum reperta sunt.
<milestone n="4" unit="section"/>
nec mirum, si quis
singulorum facta respiciat, uel Cassi Scaeuae centurionis uel Gai Acili militis, ne de pluribus referam.
Scaeua excusso oculo, transfixus femore et umero,
centum et uiginti ictibus scuto perforato, custodiam
portae commissi castelli retinuit. Acilius nauali ad
Massiliam proelio iniecta in puppem hostium dextera
et abscisa memorabile illud apud Graecos Cynegiri
exemplum imitatus transiluit in nauem umbone obuios
agens.</p></div2>
<div2 type="chapter" n="69">
<milestone n="1" unit="section"/>
<p>Seditionem per decem annos Gallicis bellis nullam
omnino mouerunt, ciuilibus aliquas, sed ut celeriter ad
officium redierint, nec tam indulgentia ducis quam
auctoritate. non enim cessit umquam tumultuantibus
atque etiam obuiam semper iit; et nonam quidem legionem apud Placentiam, quanquam in armis adhuc
Pompeius esset, totam cum ignominia missam fecit
aegreque post multas et supplicis preces, nec nisi
exacta de sontibus poena, restituit;</p></div2>
<div2 type="chapter" n="70">
<milestone n="1" unit="section"/><p>decimanos autem
Romae cum ingentibus minis summoque etiam urbis
periculo missionem et praemia flagitantes, ardente tunc
in Africa bello, neque adire cunctatus est, quanquam
deterrentibus amicis, neque dimittere; sed una uoce,
qua 'Quirites' eos pro militibus appellarat, tam facile
circumegit et flexit, ut ei milites esse confestim responderint et quamuis recusantem ultro in Africam
sint secuti; ac sic quoque seditiosissimum quemque et
praedae et agri destinati tertia parte multauit.</p></div2>
<div2 type="chapter" n="71">
<milestone n="1" unit="section"/>
<p>Studium et fides erga clientis ne iuueni quidem defuerunt. Masintham nobilem iuuenem, cum aduersus
Hiempsalem regem tam enixe defendisset, ut Iubae regis
filio in altercatione barbam inuaserit, stipendiarium

quoque pronuntiatum et abstrahentibus statim eripuit
occultauitque apud se diu et mox ex praetura proficiscens in Hispaniam inter officia prosequentium fascesque lictorum lectica sua auexit.</p></div2>
<div2 type="chapter" n="72">
<milestone n="1" unit="section"/>
<p>Amicos tanta semper facilitate indulgentiaque tractauit, ut Gaio Oppio comitanti se per siluestre iter correptoque subita ualitudine deuersoriolo[co], quod unum
erat, cesserit et ipse humi ac sub diuo cubuerit. iam
autem rerum potens quosdam etiam infimi generis ad
amplissimos honores prouexit, cum ob id culparetur,
professus palam, si grassatorum et sicariorum
ope in tuenda sua dignitate usus esset, talibus
quoque se parem gratiam relaturum.</p></div2>
<div2 type="chapter" n="73">
<milestone n="1" unit="section"/>
<p>Simultates contra nullas tam graues excepit umquam, ut non occasione oblata libens deponeret. Gai
Memmi, cuius asperrimis orationibus non minore acerbitate rescripserat, etiam suffragator mox in petitione
consulatus fuit. Gaio Caluo post famosa epigrammata
de reconciliatione per amicos agenti ultro ac prior
scripsit. Valerium Catullum, a quo sibi uersiculis de
Mamurra perpetua stigmata imposita non dissimulauerat, satis facientem eadem die adhibuit cenae hospitioque patris eius, sicut consuerat, uti perseuerauit.</p></div2>
<div2 type="chapter" n="74">
<milestone n="1" unit="section"/><p>sed et in ulciscendo natura lenissimus piratas, a quibus captus est, cum in dicionem redegisset, quoniam
suffixurum se cruci ante iurauerat, iugulari prius iussit, deinde suffigi; Cornelio Phagitae, cuius quondam
nocturnas insidias aeger ac latens, ne perduceretur ad
Sullam, uix praemio dato euaserat, numquam nocere
sustinuit; Philemonem a manu seruum, qui necem
suam per uenenum inimicis promiserat, non grauius
quam simplici morte puniit;
<milestone n="2" unit="section"/>
in Publium Clodium
Pompeiae uxoris suae adulterum atque eadem de causa
pollutarum caerimoniarum reum testis citatus negauit
se quicquam comperisse, quamuis et mater Aurelia et
soror Iulia apud eosdem iudices omnia ex fide rettulissent; interrogatusque, cur igitur repudiasset uxorem: 'quoniam,' inquit, 'meos tam suspicione quam
crimine iudico carere oportere.'</p></div2>
<div2 type="chapter" n="75">
<milestone n="1" unit="section"/><p>moderationem
uero clementiamque cum in administratione tum in
uictoria belli ciuilis admirabilem exhibuit. denuntiante
Pompeio pro hostibus se habiturum qui rei publicae
defuissent, ipse medios et neutrius partis suorum sibi
numero futuros pronuntiauit. quibus autem ex commendatione Pompei ordines dederat, potestatem transeundi ad eum omnibus fecit.
<milestone n="2" unit="section"/>
motis apud Ilerdam deditionis condicionibus, cum, assiduo inter utrasque partes usu atque commercio, Afranius et Petreius deprehensos intra castra Iulianos subita paenitentia interfecissent, admissam in se perfidiam non sustinuit imitari. acie Pharsalica proclamauit, ut ciuibus parceretur, deincepsque nemini non suorum quem uellet unum
partis aduersae seruare concessit.
<milestone n="3" unit="section"/>
nec ulli perisse nisi
in proelio reperientur, exceptis dum taxat Afranio et
Fausto et Lucio Caesare iuuene; ac ne hos quidem uoluntate ipsius interemptos putant, quorum tamen et
priores post impetratam ueniam rebellauerant et Caesar libertis seruisque eius ferro et igni crudelem in
modum enectis bestias quoque ad munus populi comparatas contrucidauerat.
<milestone n="4" unit="section"/>
denique tempore extremo etiam
quibus nondum ignouerat, cunctis in Italiam redire
permisit magistratusque et imperia capere; sed et statuas Luci Sullae atque Pompei a plebe disiectas reposuit; ac si qua posthac aut cogitarentur grauius aduersus se aut dicerentur, inhibere maluit quam uindicare.
<milestone n="5" unit="section"/>
itaque et detectas coniurationes conuentusque
nocturnos non ultra arguit, quam ut edicto ostenderet
esse sibi notas, et acerbe loquentibus satis habuit pro
contione denuntiare ne perseuerarent, Aulique Caecinae criminosissimo libro et Pitholai carminibus maledicentissimis laceratam existimationem suam ciuili animo tulit.</p></div2>
<div2 type="chapter" n="76">
<milestone n="1" unit="section"/>
<p>Praegrauant tamen cetera facta dictaque eius, ut
et abusus dominatione et iure caesus existimetur. non
enim honores modo nimios recepit: continuum consulatum, perpetuam dictaturam praefecturamque morum, insuper praenomen Imperatoris, cognomen Patris
patriae, statuam inter reges, suggestum in orchestra;
sed et ampliora etiam humano fastigio decerni sibi
passus est: sedem auream in curia et pro tribunali,
tensam et ferculum circensi pompa, templa, aras, simulacra iuxta deos, puluinar, flaminem, lupercos, appellationem mensis e suo nomine; ac nullos non honores ad libidinem cepit et dedit.
<milestone n="2" unit="section"/>
tertium et quartum
consulatum titulo tenus gessit contentus dictaturae potestate decretae cum consulatibus simul atque utroque
anno binos consules substituit sibi in ternos nouissimos menses, ita ut medio tempore comitia nulla
habuerit praeter tribunorum et aedilium plebis praefectosque pro praetoribus constituerit, qui apsente se
res urbanas administrarent. pridie autem Kalendas
Ianuarias repentina consulis morte cessantem honorem
in paucas horas petenti dedit.
<milestone n="3" unit="section"/>
eadem licentia spreto
patrio more magistratus in pluris annos ordinauit, decem praetoris uiris consularia ornamenta tribuit, ciuitate donatos et quosdam e semibarbaris Gallorum recepit in curiam. praeterea monetae publicisque uectigalibus peculiares seruos praeposuit. trium legionum,
quas Alexandreae relinquebat, curam et imperium
Rufioni liberti sui filio exoleto suo demandauit.</p></div2>
<div2 type="chapter" n="77">
<milestone n="1" unit="section"/><p>nec minoris inpotentiae uoces propalam edebat, ut Titus Amp[r]ius scribit: nihil esse rem publicam, appellationem modo sine corpore ac specie. Sullam
nescisse litteras, qui dictaturam deposuerit.
debere homines consideratius iam loqui secum
ac pro legibus habere quae dicat. eoque arrogantiae progressus est, ut haruspice tristia et sine corde
exta quondam nuntiante futura diceret laetiora, cum
uellet; nec pro ostento ducendum, si pecudi cor
defuisset.</p></div2>
<div2 type="chapter" n="78">
<milestone n="1" unit="section"/>
<p>Verum praecipuam et exitiabilem sibi inuidiam hinc
maxime mouit. adeuntis se cum plurimis honorificentissimisque decretis uniuersos patres conscriptos sedens
pro aede Veneris Genetricis excepit. quidam putant
retentum a Cornelio Balbo, cum conaretur assurgere;
alii, ne conatum quidem omnino, sed etiam admonentem Gaium Trebatium ut assurgeret minus familiari
uultu respexisse.
<milestone n="2" unit="section"/>
idque factum eius tanto intolerabilius est uisum, quod ipse triumphanti et subsellia
tribunicia praeteruehenti sibi unum e collegio Pontium
Aquilam non assurrexisse adeo indignatus sit, ut proclamauerit: 'repete ergo a me Aquila rem publicam
tribunus!' et nec destiterit per continuos dies quicquam cuiquam nisi sub exceptione polliceri: 'si tamen
per Pontium Aquilam licuerit.'</p></div2>
<div2 type="chapter" n="79">
<milestone n="1" unit="section"/><p>adiecit ad tam insignem despecti senatus contumeliam multo arrogantius factum. nam cum in sacrificio Latinarum reuertente eo inter inmodicas ac nouas populi acclamationes quidam e turba statuae eius coronam lauream
candida fascia praeligata inposuisset et tribuni plebis
Epidius Marullus Caesetiusque Flauus coronae fasciam
detrahi hominemque duci in uincula iussissent, dolens
seu parum prospere motam regni mentionem siue, ut
ferebat, ereptam sibi gloriam recusandi, tribunos grauiter increpitos potestate priuauit.
<milestone n="2" unit="section"/>
neque ex eo infamiam affectati etiam regii nominis discutere ualuit,
quanquam et plebei regem se salutanti Caesarem se,
non regem esse responderit et Lupercalibus pro
rostris a consule Antonio admotum saepius capiti suo
diadema reppulerit atque in Capitolium Ioui Optimo
Maximo miserit.
<milestone n="3" unit="section"/>
quin etiam uaria fama percrebruit
migraturum Alexandream uel Ilium, translatis simul
opibus imperii exhaustaque Italia dilectibus et procuratione urbis amicis permissa, proximo autem senatu
Lucium Cottam quindecimuirum sententiam dicturum,
ut, quoniam fatalibus libris contineretur Parthos nisi
a rege non posse uinci, Caesar rex appellaretur.</p></div2>
<div2 type="chapter" n="80">
<milestone n="1" unit="section"/><p>quae causa coniuratis maturandi fuit destinata negotia, ne
assentiri necesse esset.</p>
<p>Consilia igitur dispersim antea habita et quae saepe
bini terniue ceperant, in unum omnes contulerunt, ne
populo quidem iam praesenti statu laeto, sed clam palamque detrectante dominationem atque assertores flagitante.
<milestone n="2" unit="section"/>
peregrinis in senatum allectis libellus propositus est: 'Bonum factum: ne quis senatori
nouo curiam monstrare uelit!' et illa uulgo cane
bantur:</p>
<l>Gallos Caesar in triumphum ducit, idem in curiam:</l>
<l>Galli bracas deposuerunt, latum clauum sumpserunt.
Quinto Maximo suffecto trimenstrique consule theatrum introeunte, cum lictor animaduerti ex more iussisset, ab uniuersis conclamatum est non esse eum
consulem.
<milestone n="3" unit="section"/>
post remotos Caesetium et Marullum tribunos reperta sunt proximis comitiis complura suffragia consules eos declarantium. subscripsere quidam
Luci Bruti statuae: 'utinam uiueres!' item ipsius Caesaris:</l>
<l>Brutus, quia reges eiecit, consul primus factus est:</l>
<l>hic, quia consules eiecit, rex postremo factus est.

<milestone n="4" unit="section"/>
conspiratum est in eum a sexaginta amplius, Gaio
Cassio Marcoque et Decimo Bruto principibus conspirationis. qui primum cunctati utrumne in Campo
per comitia tribus ad suffragia uocantem partibus diuisis e ponte deicerent atque exceptum trucidarent, an
in Sacra uia uel in aditu theatri adorirentur, postquam senatus Idibus Martiis in Pompei curiam edictus
est, facile tempus et locum praetulerunt.</l></div2>
<div2 type="chapter" n="81">
<milestone n="1" unit="section"/>
<p>Sed Caesari futura caedes euidentibus prodigiis denuntiata est. paucos ante menses, cum in colonia Capua deducti lege Iulia coloni ad extruendas uillas uetustissima sepulcra dis[s]icerent idque eo studiosius
facerent, quod aliquantum uasculorum operis antiqui
scrutantes reperiebant, tabula aenea in monimento, in
quo dicebatur Capys conditor Capuae sepultus, inuenta
est conscripta litteris uerbisque Graecis hac sententia:
quandoque ossa Capyis detecta essent, fore ut
illo prognatus manu consanguineorum necaretur magnisque mox Italiae cladibus uindicaretur.
<milestone n="2" unit="section"/>
cuius rei, ne quis fabulosam aut commenticiam
putet, auctor est Cornelius Balbus, familiarissimus Caesaris. proximis diebus equorum greges, quos in traiciendo Rubiconi flumini consecrarat ac uagos et sine
custode dimiserat, comperit pertinacissime pabulo abstinere ubertimque flere. et immolantem haruspex Spurinna monuit, caueret periculum, quod non ultra
Martias Idus proferretur.
<milestone n="3" unit="section"/>
pridie autem easdem Idus
auem regaliolum cum laureo ramulo Pompeianae curiae
se inferentem uolucres uarii generis ex proximo nemore persecutae ibidem discerpserunt. ea uero nocte,
cui inluxit dies caedis, et ipse sibi uisus est per quietem interdum supra nubes uolitare, alias cum Ioue
dextram iungere; et Calpurnia uxor imaginata est conlabi fastigium domus maritumque in gremio suo confodi; ac subito cubiculi fores sponte patuerunt.

<milestone n="4" unit="section"/></p>
<p>Ob haec simul et ob infirmam ualitudinem diu
cunctatus an se contineret et quae apud senatum proposuerat agere differret, tandem Decimo Bruto adhortante, ne frequentis ac iam dudum opperientis destitueret, quinta fere hora progressus est libellumque
insidiarum indicem ab obuio quodam porrectum libellis ceteris, quos sinistra manu tenebat, quasi mox
lecturus commiscuit. dein pluribus hostiis caesis, cum
litare non posset, introiit curiam spreta religione Spurinnamque irridens et ut falsum arguens, quod sine
ulla sua noxa Idus Martiae adessent: quanquam is
uenisse quidem eas diceret, sed non praeterisse.</p></div2>
<div2 type="chapter" n="82">
<milestone n="1" unit="section"/><p>assidentem conspirati specie officii circumsteterunt, ilicoque Cimber Tillius, qui primas partes susceperat, quasi
aliquid rogaturus propius accessit renuentique et gestu[m] in aliud tempus differenti ab utroque umero
togam adprehendit: deinde clamantem: 'ista quidem
uis est!' alter e Cascis auersum uulnerat paulum infra iugulum.
<milestone n="2" unit="section"/>
Caesar Cascae brachium arreptum graphio traiecit conatusque prosilire alio uulnere tardatus
est; utque animaduertit undique se strictis pugionibus
peti, toga caput obuoluit, simul sinistra manu sinum
ad ima crura deduxit, quo honestius caderet etiam
inferiore corporis parte uelata. atque ita tribus et
uiginti plagis confossus est uno modo ad primum ictum
gemitu sine uoce edito, etsi tradiderunt quidam Marco
Bruto irruenti dixisse:
<milestone n="3" unit="section"/>
<foreign lang="greek">kai\ su\ te/knon;</foreign> exanimis diffugientibus cunctis aliquamdiu iacuit, donec lecticae impositum, dependente brachio, tres seruoli domum rettulerunt. nec in tot uulneribus, ut Antistius medicus
existimabat, letale ullum repertum est, nisi quod secundo loco in pectore acceperat.

<milestone n="4" unit="section"/></p>
<p>Fuerat animus coniuratis corpus occisi in Tiberim
trahere, bona publicare, acta rescindere, sed metu
Marci Antoni consulis et magistri equitum Lepidi destiterunt.</p></div2>
<div2 type="chapter" n="83">
<milestone n="1" unit="section"/><p>postulante ergo Lucio Pisone socero testamentum eius aperitur recitaturque in Antoni domo,
quod Idibus Septembribus proximis in Lauicano suo
fecerat demandaueratque uirgini Vestali maximae. Quintus Tubero tradit heredem ab eo scribi solitum ex
consulatu ipsius primo usque ad initium ciuilis belli
Cn. Pompeium, idque militibus pro contione recitatum.
<milestone n="2" unit="section"/>
sed nouissimo testamento tres instituit heredes
sororum nepotes, Gaium Octauium ex dodrante, et
Lucium Pinarium et Quintum Pedium ex quadrante
reliquo[s]; in ima cera Gaium Octauium etiam in familiam nomenque adoptauit; plerosque percussorum in
tutoribus fili, si qui sibi nasceretur, nominauit, Decimum Brutum etiam in secundis heredibus. populo hortos circa Tiberim publice et uiritim trecenos sestertios
legauit.</p></div2>
<div2 type="chapter" n="84">
<milestone n="1" unit="section"/>
<p>Funere indicto rogus extructus est in Martio campo
iuxta Iuliae tumulum et pro rostris aurata aedes ad
simulacrum templi Veneris Genetricis collocata; intraque lectus eburneus auro ac purpura stratus et ad
caput tropaeum cum ueste, in qua fuerat occisus.
praeferentibus munera, quia suffecturus dies non uidebatur, praeceptum, ut omisso ordine, quibus quisque
uellet itineribus urbis, portaret in Campum.
<milestone n="2" unit="section"/>
inter
ludos cantata sunt quaedam ad miserationem et inuidiam caedis eius accommodata, ex Pacuui Armorum
iudicio:</p>
<l>men seruasse, ut essent qui me perderent?
et ex Electra Acili ad similem sententiam. laudationis
loco consul Antonius per praeconem pronuntiauit senatus consultum, quo omnia simul ei diuina atque
humana decreuerat, item ius iurandum, quo se cuncti
pro salute unius astrinxerant; quibus perpauca a se
uerba addidit.
<milestone n="3" unit="section"/>
lectum pro rostris in forum magistratus et honoribus functi detulerunt. quem cum pars in
Capitolini Iouis cella cremare pars in curia Pompei
destinaret, repente duo quidam gladiis succincti ac
bina iacula gestantes ardentibus cereis succenderunt
confestimque circumstantium turba uirgulta arida et
cum subselliis tribunalia, quicquid praeterea ad donum
aderat, congessit.
<milestone n="4" unit="section"/>
deinde tibicines et scaenici artifices
uestem, quam ex triumphorum instrumento ad praesentem usum induerant, detractam sibi atque discissam
iniecere flammae et ueteranorum militum legionarii
arma sua, quibus exculti funus celebrabant; matronae
etiam pleraeque ornamenta sua, quae gerebant, et liberorum bullas atque praetextas.

<milestone n="5" unit="section"/></l>
<p>In summo publico luctu exterarum gentium multitudo circulatim suo quaeque more lamentata est praecipueque Iudaei, qui etiam noctibus continuis bustum
frequentarunt.</p></div2>
<div2 type="chapter" n="85">
<milestone n="1" unit="section"/><p>plebs statim a funere ad domum Bruti
et Cassi[i] cum facibus tetendit atque aegre repulsa
obuium sibi Heluium Cinnam per errorem nominis,
quasi Cornelius is esset, quem grauiter pridie contionatum de Caesare requirebat, occidit caputque eius
praefixum hastae circumtulit. postea solidam columnam prope uiginti pedum lapidis Numidici in foro
statuit inscripsitque <quote>parenti patriae</quote>. apud eam
longo tempore sacrificare, uota suscipere, controuersias
quasdam interposito per Caesarem iure iurando distrahere perseuerauit.</p></div2>
<div2 type="chapter" n="86">
<milestone n="1" unit="section"/>
<p>Suspicionem Caesar quibusdam suorum reliquit
neque uoluisse se diutius uiuere neque curasse quod
ualitudine minus prospera uteretur, ideoque et quae
religiones monerent et quae renuntiarent amici neglexisse. sunt qui putent, confisum eum nouissimo illo
senatus consulto ac iure iurando etiam custodias Hispanorum cum gladiis &dagger;adinspectantium se remouisse.
<milestone n="2" unit="section"/>
alii
e diuerso opinantur insidias undique imminentis subire
semel quam cauere &lt; . . . . . . &gt; solitum ferunt: non tam
sua quam rei publicae interesse, uti saluus
esset: se iam pridem potentiae gloriaeque abunde adeptum; rem publicam, si quid sibi eueniret, neque quietam fore et aliquanto deteriore
condicione ciuilia bella subituram.</p></div2>
<div2 type="chapter" n="87">
<milestone n="1" unit="section"/><p>illud plane inter omnes fere constitit, talem ei mortem paene ex
sententia obtigisse. nam et quondam, cum apud Xenophontem legisset Cyrum ultima ualitudine mandasse quaedam de funere suo, aspernatus tam
lentum mortis genus subitam sibi celeremque optauerat; et pridie quam occideretur, in sermone nato super
cenam apud Marcum Lepidum, quisnam esset finis uitae
commodissimus, repentinum inopinatumque praetulerat.</p></div2>
<div2 type="chapter" n="88">
<milestone n="1" unit="section"/>
<p>Periit sexto et quinquagensimo aetatis anno atque
in deorum numerum relatus est, non ore modo decernentium, sed et persuasione uolgi. siquidem ludis, quos
primos consecrato[s] ei heres Augustus edebat, stella
crinita per septem continuos dies fulsit exoriens circa
undecimam horam, creditumque est animam esse Caesaris in caelum recepti; et hac de causa simulacro eius
in uertice additur stella.</p>
<p>Curiam, in qua occisus est, obstrui placuit Idusque
Martias Parricidium nominari, ac ne umquam eo die
senatus ageretur.</p></div2>
<div2 type="chapter" n="89">
<milestone n="1" unit="section"/><p>percussorum autem fere neque triennio quisquam amplius superuixit neque sua morte
defunctus est. damnati omnes alius alio casu periit,
pars naufragio, pars proelio; nonnulli semet eodem illo
pugione, quo Caesarem uiolauerant, interemerunt.

<milestone n="2" unit="Book"/></p></div2></div1>
<div1 type="life" n="aug.">
<head>Divus Augustus</head>
<div2 type="chapter" n="1">
<milestone n="1" unit="section"/>
<p>Gentem Octauiam Velitris praecipuam olim fuisse
multa declarant. nam et uicus celeberrima parte oppidi iam pridem Octauius uocabatur et ostendebatur
ara Octauio consecrata, qui bello dux finitimo, cum
forte Marti rem diuinam faceret, nuntiata repente
hostis incursione semicruda exta rapta foco prosecuit
atque ita proelium ingressus uictor redit. decretum
etiam publicum extabat, quo cauebatur, ut in posterum
quoque simili modo exta Marti redderentur reliquiaeque ad Octauios referrentur.</p></div2>
<div2 type="chapter" n="2">
<milestone n="1" unit="section"/><p>ea gens a Tarquinio
Prisco rege inter minores gentis adlecta in senatum,
mox a Seru[il]io Tullio in patricias traducta, procedente tempore ad plebem se contulit ac rursus magno
interuallo per Diuum Iulium in patriciatum redit. primus ex hac magistratum populi suffragio cepit C. Rufus.

<milestone n="2" unit="section"/>
is quaestorius Cn. et C. procreauit, a quibus duplex
Octauiorum familia defluxit condicione diuersa, siquidem Gnaeus et deinceps ab eo reliqui omnes functi
sunt honoribus summis; at C. eiusque posteri, seu
fortuna seu uoluntate, in equestri ordine constiterunt
usque ad Augusti patrem. proauus Augusti secundo
Punico bello stipendia in Sicilia tribunus militum fecit
Aemilio Papo imperatore. auus municipalibus magisteriis contentus abundante patrimonio tranquillissime
senuit.
<milestone n="3" unit="section"/>
sed haec alii; ipse Augustus nihil amplius quam
equestri familia ortum se scribit uetere ac locuplete,
et in qua primus senator pater suus fuerit. M. Antonius libertinum ei proauum exprobrat, restionem e
pago Thurino, auum argentarium. nec quicquam ultra de paternis Augusti maioribus repperi.</p></div2>
<div2 type="chapter" n="3">
<milestone n="1" unit="section"/>
<p>C. Octauius pater a principio aetatis et re et existimatione magna fuit, ut equidem mirer hunc quoque a
nonnullis argentarium atque etiam inter diuisores operasque campestres proditum; amplis enim innutritus
opibus honores et adeptus est facile et egregie administrauit. ex praetura Macedoniam sortitus fugitiuos,
residuam Spartaci et Catilinae manum, Thurin[g]um
agrum tenentis in itinere deleuit, negotio sibi in senatu extra ordinem dato.
<milestone n="2" unit="section"/>
prouinciae praefuit non minore iustitia quam fortitudine; namque Bessis ac Thracibus magno proelio fusis ita socios tractauit, ut epistulae M. Ciceronis extent, quibus Quintum fratrem
eodem tempore parum secunda fama
proconsulatum Asiae administrantem hortatur et monet,
imitetur in promerendis sociis uicinum suum Octauium.</p></div2>
<div2 type="chapter" n="4">
<milestone n="1" unit="section"/><p>decedens Macedonia, prius quam profiteri se candidatum
consulatus posset, mortem obiit repentinam, superstitibus liberis Octauia maiore, quam ex Ancharia, et
Octauia minore item Augusto, quos ex Atia tulerat.
Atia M. Atio Balbo et Iulia, sorore C. Caesaris, genita est. Balbus, paterna stirpe Aricinus, multis in
familia senatoriis imaginibus, a matre Magnum Pompeium artissimo contingebat gradu functusque honore
praeturae inter uigintiuiros agrum Campanum plebi
Iulia lege diuisit.
<milestone n="2" unit="section"/>
uerum idem Antonius, despiciens
etiam maternam Augusti originem, proauum eius Afri
generis fuisse et modo unguentariam tabernam modo
pistrinum Ariciae exercuisse obicit. Cassius quidem
Parmensis quadam epistula non tantum ut pistoris, sed
etiam ut nummulari nepotem sic taxat Augustum: 'materna tibi farina est ex crudissimo Ariciae pistrino: hanc finxit manibus collybo decoloratis
Nerulonensis mensarius.'</p></div2>
<div2 type="chapter" n="5">
<milestone n="1" unit="section"/>
<p>Natus est Augustus M. Tullio Cicerone C. Antonio
conss. VIIII. Kal. Octob. paulo ante solis exortum,
regione Palati ad Capita bubula, ubi nunc sacrarium
habet, aliquanto post quam excessit constitutum. nam
ut senatus actis continetur, cum C. Laetorius, adulescens
patricii generis, in deprecanda grauiore adulterii poena
praeter aetatem atque natales hoc quoque patribus conscriptis allegaret, esse possessorem ac uelut aedituum
soli, quod primum Diuus Augustus nascens attigisset,
peteretque donari quasi proprio suo ac peculiari deo,
decretum est ut ea pars domus consecraretur.</p></div2>
<div2 type="chapter" n="6">
<milestone n="1" unit="section"/><p>nutrimentorum eius ostenditur adhuc locus in auito suburbano iuxta Velitras permodicus et cellae penuariae
instar, tenetque uicinitatem opinio tamquam et natus
ibi sit. huc introire nisi necessario et caste religio
est, concepta opinione ueteri, quasi temere adeuntibus
horror quidam et metus obiciatur, sed et mox confirmata. nam cum possessor uillae nouus seu forte
seu temptandi causa cubitum se eo contulisset, euenit
ut post paucissimas noctis horas exturbatus inde subita
ui et incerta paene semianimis cum strato simul ante
fores inueniretur.</p></div2>
<div2 type="chapter" n="7">
<milestone n="1" unit="section"/>
<p>Infanti cognomen Thurino inditum est, in memoriam maiorum originis, uel quod regione Thurina recens eo nato pater Octauius aduersus fugitiuos rem
prospere gesserat. Thurinum cognominatum satis certa
probatione tradiderim nactus puerilem imagunculam
eius aeream ueterem ferreis et paene iam exolescentibus litteris hoc nomine inscriptam, quae dono a me
principi data inter cubiculi Lares colitur. sed et a
M. Antonio in epistulis per contumeliam saepe Thurinus appellatur et ipse nihil amplius quam mirari se
rescribit pro obprobrio sibi prius nomen obici.
<milestone n="2" unit="section"/>
postea
Gai Caesaris et deinde Augusti cognomen assumpsit,
alterum testamento maioris auunculi, alterum Munati
Planci sententia, cum quibusdam censentibus Romulum
appellari oportere quasi et ipsum conditorem urbis,
praeualuisset, ut Augustus potius uocaretur, non tantum nouo sed etiam ampliore cognomine, quod loca
quoque religiosa et in quibus augurato quid consecratur augusta dicantur, ab auctu uel ab auium gestu
gustuue, sicut etiam Ennius docet scribens:</p>
<l>Augusto augurio postquam incluta condita Roma est.</l></div2>
<div2 type="chapter" n="8">
<milestone n="1" unit="section"/>
<p>Quadrimus patrem amisit. duodecimum annum agens
auiam Iuliam defunctam pro contione laudauit. quadriennio post uirili toga sumpta militaribus donis triumpho Caesaris Africano donatus est, quanquam expers belli propter aetatem. profectum mox auunculum
in Hispanias aduersus Cn. Pompei liberos uixdum firmus a graui ualitudine per infestas hostibus uias paucissimis comitibus naufragio etiam facto subsecutus,
magno opere demeruit, approbata cito etiam morum
indole super itineris industriam.

<milestone n="2" unit="section"/></p>
<p>Caesare post receptas Hispanias expeditionem in
Dacos et inde in Parthos destinante praemissus Apolloniam studiis uacauit. utque primum occisum eum
heredemque se comperit, diu cunctatus an proximas
legiones imploraret, id quidem consilium ut praeceps
inmaturumque omisit. ceterum urbe repetita hereditatem adiit, dubitante matre, uitrico uero Marcio Philippo
consulari multum dissuadente.
<milestone n="3" unit="section"/>
atque ab eo tempore
exercitibus comparatis primum cum M. Antonio M.que
Lepido, deinde tantum cum Antonio per duodecim fere
annos, nouissime per quattuor et quadraginta solus
rem p. tenuit.</p></div2>
<div2 type="chapter" n="9">
<milestone n="1" unit="section"/>
<p>Proposita uitae eius uelut summa partes singillatim neque per tempora sed per species exequar, quo
distinctius demonstrari cognoscique possint.</p>
<p>Bella ciuilia quinque gessit: Mutinense, Philip
pense, Perusinum, Siculum, Actiacum; e quibus primum ac nouissimum aduersus M. Antonium, secundum
aduersus Brutum et Cassium, tertium aduersus L. Antonium triumuiri fratrem, quartum aduersus Sextum
Pompeium Cn. f(ilium).</p></div2>
<div2 type="chapter" n="10">
<milestone n="1" unit="section"/><p>omnium bellorum initium et
causam hinc sumpsit: nihil conuenientius ducens quam
necem auunculi uindicare tuerique acta, confestim ut
Apollonia rediit, Brutum Cassiumque et ui necopinantis et, quia prouisum periculum subterfugerant,
legibus adgredi reosque caedis absentis deferre statuit.
ludos autem uictoriae Caesaris non audentibus facere
quibus optigerat id munus, ipse edidit.
<milestone n="2" unit="section"/>
et quo constantius cetera quoque exequeretur, in locum tr. pl.
forte demortui candidatum se ostendit, quanquam patricius necdum senator. sed aduersante conatibus suis
M. Antonio consule, quem uel praecipuum adiutorem
sperauerat, ac ne publicum quidem et translatiuum ius
ulla in re sibi sine pactione grauissimae mercedis impertiente, ad optimates se contulit, quibus eum inuisum sentiebat, maxime quod D. Brutum obsessum Mutinae prouincia a Caesare data et per senatum confirmata expellere armis niteretur.
<milestone n="3" unit="section"/>
hortantibus itaque
nonnullis percussores ei subornauit, ac fraude deprehensa periculum in uicem metuens ueteranos simul in
suum ac rei p. auxilium quanta potuit largitione contraxit; iussusque comparato exercitui pro praetore praeesse et cum Hirtio ac Pansa, qui consulatum susceperant, D. Bruto opem ferre, demandatum bellum tertio
mense confecit duobus proeliis.
<milestone n="4" unit="section"/>
priore Antonius fugisse
eum scribit ac sine paludamento equoque post biduum
demum apparuisse, sequenti satis constat non modo
ducis, sed etiam militis functum munere atque in
media dimicatione, aquilifero legionis suae grauiter
saucio, aquilam umeris subisse diuque portasse.</p></div2>
<div2 type="chapter" n="11">
<milestone n="1" unit="section"/><p>hoc bello cum Hirtius in acie, Pansa paulo post ex uulnere perissent, rumor increbruit ambos opera eius
occisos, ut Antonio fugato, re p. consulibus orbata
solus uictores exercitus occuparet. Pansae quidem adeo
suspecta mors fuit, ut Glyco medicus custoditus sit,
quasi uenenum uulneri indidisset. adicit his Aquilius
Niger alterum e consulibus Hirtium in pugnae tumultu ab ipso interemptum.</p></div2>
<div2 type="chapter" n="12">
<milestone n="1" unit="section"/><p>sed ut cognouit Antonium
post fugam a M. Lepido receptum ceterosque duces et
exercitus consentire pro partibus, causam optimatium
sine cunctatione deseruit, ad praetextum mutatae uoluntatis dicta factaque quorundam calumniatus, quasi alii
se puerum, alii ornandum tollendumque iactassent, ne
aut sibi aut ueteranis par gratia referretur. et quo
magis paenitentiam prioris sectae approbaret, Nursinos
grandi pecunia et quam pendere nequirent multatos extorres oppido egit, quod Mutinensi acie interemptorum
ciuium tumulo publice extructo ascripserant pro libertate eos occubuisse.</p></div2>
<div2 type="chapter" n="13">
<milestone n="1" unit="section"/>
<p>Inita cum Antonio et Lepido societate Philippense
quoque bellum, quamquam inualidus atque aeger, duplici proelio transegit, quorum priore castris exutus
uix ad Antoni cornu fuga euaserat. nec successum
uictoriae moderatus est, sed capite Bruti Romam misso,
ut statuae Caesaris subiceretur, in splendidissimum
quemque captiuum non sine uerborum contumelia
saeuiit;
<milestone n="2" unit="section"/>
ut quidem uni suppliciter sepulturam precanti
respondisse dicitur iam istam uolucrum fore potestatem; alios, patrem et filium, pro uita rogantis sortiri uel micare iussisse, ut alterutri concederetur, ac
spectasse utrumque morientem, cum patre, quia se
optulerat, occiso filius quoque uoluntariam occubuisset
necem. quare ceteri, in his M. Fauonius ille Catonis
aemulus, cum catenati producerentur, imperatore Antonio honorifice salutato, hunc foedissimo conuicio coram prosciderunt.

<milestone n="3" unit="section"/></p>
<p>Partitis post uictoriam officiis cum Antonius Orientem ordinandum, ipse ueteranos in Italiam reducendos
et municipalibus agris collocandos recepisset, neque
ueteranorum neque possessorum gratiam tenuit, alteris
pelli se, alteris non pro spe meritorum tractari querentibus.</p></div2>
<div2 type="chapter" n="14">
<milestone n="1" unit="section"/><p>quo tempore L. Antonium fiducia consulatus,
quem gerebat, ac fraternae potentiae res nouas molientem confugere Perusiam coegit et ad deditionem
fame conpulit, non tamen sine magnis suis et ante
bellum et in bello discriminibus. nam cum spectaculo
ludorum gregarium militem in quattuordecim ordinibus sedentem excitari per apparitorem iussisset, rumore ab obtrectatoribus dilato quasi eundem mox et
discruciatum necasset, minimum afuit quin periret concursu et indignatione turbae militaris. saluti fuit, quod
qui desiderabatur repente comparuit incolumis ac sine
iniuria. circa Perusinum autem murum sacrificans
paene interceptus est a manu gladiatorum, quae oppido eruperat.</p></div2>
<div2 type="chapter" n="15">
<milestone n="1" unit="section"/><p>Perusia capta in plurimos animaduertit,
orare ueniam uel excusare se conantibus una uoce occurrens 'moriendum esse'. scribunt quidam trecentos
ex dediticiis electos utriusque ordinis ad aram Diuo
Iulio extructam Idibus Martiis hostiarum more mactatos. extiterunt qui traderent con[s]pecto eum ad arma
isse, ut occulti aduersarii et quos metus magis quam
uoluntas contineret, facultate L. Antoni ducis praebita,
detegerentur deuictisque is et confiscatis promissa ueteranis praemia soluerentur.</p></div2>
<div2 type="chapter" n="16">
<milestone n="1" unit="section"/>
<p>Siculum bellum incohauit in primis, sed diu traxit
intermissum saepius, modo reparandarum classium causa,
quas tempestatibus duplici naufragio et quidem per
aestatem amiserat, modo pace facta, flagitante populo
ob interclusos commeatus famemque ingrauescentem;
donec nauibus ex integro fabricatis ac uiginti seruorum milibus manumissis et ad remum datis portum
Iulium apud Baias inmisso in Lucrinum et Auernum
lacum mari effecit. in quo cum hieme tota copias
exercuisset, Pompeium inter Mylas et Naulochum superauit, sub horam pugnae tam arto repente somno
deuinctus, ut ad dandum signum ab amicis excitaretur.

<milestone n="2" unit="section"/>
unde praebitam Antonio materiam putem exprobrandi:
ne rectis quidem oculis eum aspicere potuisse
instructam aciem, uerum supinum, caelum intuentem, stupidum cubuisse nec prius surrexisse
ac militibus in conspectum uenisse quam a M.
Agrippa fugatae sint hostium naues. alii dictum
factumque eius criminantur, quasi classibus tempestate
perditis exclamauerit etiam inuito Neptuno uictoriam se adepturum, ac die circensium proximo sollemni pompae simulacrum dei detraxerit.
<milestone n="3" unit="section"/>
nec temere
plura ac maiora pericula ullo alio bello adiit. traiecto
in Siciliam exercitu, cum partem reliquam copiarum
continenti repeteret, oppressus ex inprouiso a Demochare et Apollophane praefectis Pompei uno demum
nauigio aegerrime effugit. iterum cum praeter Locros
Regium pedibus iret et prospectis biremibus Pompeianis terram legentibus suas ratus descendisset ad litus,
paene exceptus est. tunc etiam per deuios tramites
refugientem seruus Aemili Pauli comitis eius, dolens
proscriptum olim ab eo patrem Paulum et quasi occasione ultionis oblata, interficere conatus est.

<milestone n="4" unit="section"/></p>
<p>Post Pompei fugam collegarum alterum M. Lepidum, quem ex Africa in auxilium euocarat, superbientem uiginti legionum fiducia summasque sibi partes terrore et minis uindicantem spoliauit exercitu supplicemque concessa uita Cerceios in perpetuum relegauit.</p></div2>
<div2 type="chapter" n="17">
<milestone n="1" unit="section"/>
<p>M. Antoni[i] societatem semper dubiam et incertam
reconciliationibusque uariis male focilatam abrupit tandem, et quo magis degenerasse eum a ciuili more approbaret, testamentum, quod is Romae etiam de Cleopatra liberis inter heredes nuncupatis reliquerat, aperiundum recitandumque pro contione curauit.
<milestone n="2" unit="section"/>
remisit
tamen hosti iudicato necessitudines amicosque omnes
atque inter alios C. Sosium et T. Domitium tunc adhuc consules. Bononiensibus quoque publice, quod in
Antoniorum clientela antiquitus erant, gratiam fecit
coniurandi cum tota Italia pro partibus suis. nec
multo post nauali proelio apud Actium uicit in serum
dimicatione protracta, ut in naue uictor pernoctauerit.

<milestone n="3" unit="section"/>
ab Actio cum Samum in hiberna se recepisset, turbatus nuntiis de seditione praemia et missionem poscentium, quos ex omni numero confecta uictoria Brundisium praemiserat, repetita Italia tempestate in traiectu
bis conflictatus, primo inter promunturia Peloponensi

atque Aetoliae, rursus circa montes Ceraunios utrubique parte liburnicarum demersa, simul eius, in qua
uehebatur, fusis armamentis et gubernaculo diffracto;
nec amplius quam septem et uiginti dies, donec &dagger;ad
desideria militum ordinarentur, Brundisii commoratus,
Asiae Syriaeque circuitu Aegyptum petit obsessaque
Alexandrea, quo Antonius cum Cleopatra confugerat,
breui potitus est.
<milestone n="4" unit="section"/>
et Antonium quidem seras condiciones pacis temptantem ad mortem adegit uiditque
mortuum. Cleopatrae, quam seruatam triumpho magno
opere cupiebat, etiam psyllos admouit, qui uenenum
ac uirus exugerent, quod perisse morsu aspidis putabatur. ambobus communem sepulturae honorem tribuit ac tumulum ab ipsis incohatum perfici iussit.

<milestone n="5" unit="section"/>
Antonium iuuenem, maiorem de duobus Fuluia genitis,
simulacro Diui Iuli, ad quod post multas et irritas
preces confugerat, abreptum interemit. item Caesarionem, quem ex Caesare patre Cleopatra concepisse praedicabat, retractum e fuga supplicio adfecit. reliquos
Antoni[i] reginaeque communes liberos non secus ac
necessitudine iunctos sibi et conseruauit et mox pro
condicione cuiusque sustinuit ac fouit.</p></div2>
<div2 type="chapter" n="18">
<milestone n="1" unit="section"/><p>per idem tempus conditorium et corpus Magni Alexandri, cum prolatum e penetrali subiecisset oculis, corona aurea imposita ac floribus aspersis ueneratus est consultusque,
num et Ptolemaeum inspicere uellet, regem se uoluisse ait uidere, non mortuos.
<milestone n="2" unit="section"/>
Aegyptum in
prouinciae formam redactam ut feraciorem habilioremque annonae urbicae redderet, fossas omnis, in quas
Nilus exaestuat, oblimatas longa uetustate militari opere
detersit. quoque Actiacae uictoriae memoria celebratior
et in posterum esset, urbem Nicopolim apud Actium
condidit ludosque illic quinquennales constituit et ampliato uetere Apollinis templo locum castrorum, quibus fuerat usus, exornatum naualibus spoliis Neptuno
ac Marti consecrauit.</p></div2>
<div2 type="chapter" n="19">
<milestone n="1" unit="section"/>
<p>Tumultus posthac et rerum nouarum initia coniurationesque complures, prius quam inualescerent indicio
detectas, compressit alias alio tempore: Lepidi iuuenis,
deinde Varronis Murenae et Fanni Caepionis, mox M.
Egnati, exin Plauti Rufi Lucique Pauli progeneri sui,
ac praeter has L. Audasi falsarum tabularum rei ac neque aetate neque corpore integri, item Asini Epicadi
ex gente Parthina ibridae, ad extremum Telephi, mulieris serui nomenculatoris. nam ne ultimae quidem
sortis hominum conspiratione et periculo caruit.
<milestone n="2" unit="section"/>
Audasius atque Epicadus Iuliam filiam et Agrippam nepotem
ex insulis, quibus continebantur, rapere ad exercitus,
Telephus quasi debita sibi fato dominatione et ipsum
et senatum adgredi destinarant. quin etiam quondam
iuxta cubiculum eius lixa quidam ex Illyrico exercitu,
ianitoribus deceptis, noctu deprehensus est cultro uenatorio cinctus, imposne mentis an simulata dementia
incertum; nihil enim exprimi quaestione potuit.</p></div2>
<div2 type="chapter" n="20">
<milestone n="1" unit="section"/>
<p>Externa bella duo omnino per se gessit, Delmaticum adulescens adhuc et Antonio deuicto Cantabricum. Delmatico etiam uulnera excepit, una acie
dextrum genu lapide ictus, altera et crus et utrumque
brachium ruina pontis consauciatus. reliqua per legatos administrauit, ut tamen quibusdam Pannonicis atque Germanicis aut interueniret aut non longe abesset,
Rauennam uel Mediolanium uel Aquileiam usque ab
urbe progrediens.</p></div2>
<div2 type="chapter" n="21">
<milestone n="1" unit="section"/><p>domuit autem partim ductu partim
auspiciis suis Cantabriam, Aquitaniam, Pannoniam,
Delmatiam cum Illyrico omni, item Raetiam et Vindelicos ac Salassos, gentes Inalpinas. coercuit et Dacorum incursiones tribus eorum ducibus cum magna
copia caesis, Germanosque ultra Albim fluuium summouit, ex quibus Suebos et Sigambros dedentis se
traduxit in Galliam atque in proximis Rheno agris conlocauit. alias item nationes male quietas ad obsequium
redegit.
<milestone n="2" unit="section"/>
nec ulli genti sine iustis et necessariis causis bellum intulit tantumque afuit a cupiditate quoquo
modo imperium uel bellicam gloriam augendi, ut quorundam barbarorum principes in aede Martis Vltoris
iurare coegerit mansuros se in fide ac pace quam peterent, a quibusdam uero nouum genus obsidum, feminas, exigere temptauerit, quod neglegere marum
pignera sentiebat; et tamen potestatem semper omnibus fecit, quotiens uellent obsides recipiendi. neque
aut crebrius aut perfidiosius rebellantis grauiore umquam ultus est poena, quam ut captiuos sub lege
uenundaret, ne in uicina regione seruirent neue intra
tricensimum annum liberarentur.
<milestone n="3" unit="section"/>
qua uirtutis moderationisque fama Indos etiam ac Scythas auditu
modo cognitos pellexit ad amicitiam suam populique
Rom. ultro per legatos petendam. Parthi quoque et
Armeniam uindicanti facile cesserunt et signa militaria,
quae M. Crasso et M. Antonio ademerant, reposcenti
reddiderunt obsidesque insuper optulerunt, denique
pluribus quondam de regno concertantibus, non nisi
ab ipso electum probauerunt.</p></div2>
<div2 type="chapter" n="22">
<milestone n="1" unit="section"/>
<p>Ianum Quirinum semel atque iterum a condita urbe
ante memoriam suam clausum in multo breuiore temporis spatio terra marique pace parta ter clusit. bis
ouans ingressus est urbem, post Philippense et rursus
post Siculum bellum. curulis triumphos tris egit, Delmaticum, Actiacum, Alexandrinum, continuo triduo
omnes.</p></div2>
<div2 type="chapter" n="23">
<milestone n="1" unit="section"/>
<p>Graues ignominias cladesque duas omnino nec alibi
quam in Germania accepit, Lollianam et Varianam,
sed Lollianam maioris infamiae quam detrimenti, Varianam paene exitiabilem tribus legionibus cum duce
legatisque et auxiliis omnibus caesis. hac nuntiata
excubias per urbem indixit, ne quis tumultus existeret, et praesidibus prouinciarum propagauit imperium,
ut a peritis et assuetis socii continerentur.
<milestone n="2" unit="section"/>
uouit et
magnos ludos Ioui Optimo Maximo, si res p. in meliorem statum uertisset: quod factum Cimbrico Marsicoque bello erat. adeo denique consternatum ferunt,
ut per continuos menses barba capilloque summisso
caput interdum foribus illideret uociferans: 'Quintili
Vare, legiones redde!' diemque cladis quotannis
maestum habuerit ac lugubrem.</p></div2>
<div2 type="chapter" n="24">
<milestone n="1" unit="section"/>
<p>In re militari et commutauit multa et instituit
atque etiam ad antiquum morem nonnulla reuocauit.
disciplinam seuerissime rexit. ne legatorum quidem
cuiquam, nisi grauate hibernisque demum mensibus,
permisit uxorem interuisere. equitem <abbr expan="Romanum">R.</abbr>, quod duobus
filiis adulescentibus causa detrectandi sacramenti pollices amputasset, ipsum bonaque subiecit hastae; quem
tamen, quod inminere emptioni publicanos uidebat,
liberto suo addixit, ut relegatum in agros pro libero
esse sineret.
<milestone n="2" unit="section"/>
decimam legionem contumacius parentem
cum ignominia totam dimisit, item alias immodeste
missionem postulantes citra commoda emeritorum praemiorum exauctorauit. cohortes, si quae cessissent loco,
decimatas hordeo pauit. centuriones statione deserta,
itidem ut manipulares, capitali animaduersione puniit,
pro cetero delictorum genere uariis ignominis adfecit,
ut stare per totum diem iuberet ante praetorium, interdum tunicatos discinctosque, nonnumquam cum decempedis, uel etiam caespitem portantes.</p></div2>
<div2 type="chapter" n="25">
<milestone n="1" unit="section"/><p>neque post
bella ciuilia aut in contione aut per edictum ullos militum commilitones appellabat, sed milites, ac ne a
filiis quidem aut priuignis suis imperio praeditis aliter
appellari passus est, ambitiosius id existimans, quam
aut ratio militaris aut temporum quies aut sua domusque suae maiestas postularet.
<milestone n="2" unit="section"/>
libertino milite, praeterquam Romae incendiorum causa et si tumultus in
grauiore annona metueretur, bis usus est: semel ad
praesidium coloniarum Illyricum contingentium, iterum
ad tutelam ripae Rheni fluminis; eosque, seruos adhuc uiris feminisque pecuniosioribus indictos ac sine
mora manumissos, sub priore uexillo habuit, neque aut
commixtos cum ingenuis aut eodem modo armatos.

<milestone n="3" unit="section"/></p>
<p>Dona militaria aliquanto facilius phaleras et torques, quicquid auro argentoque constaret, quam uallares ac murales coronas, quae honore praecellerent,
dabat; has quam parcissime et sine ambitione ac saepe
etiam caligatis tribuit. M. Agrippam in Sicilia post
naualem uictoriam caeruleo uexillo donauit. solos
triumphales, quamquam et socios expeditionum et participes uictoriarum suarum, numquam donis impertiendos putauit, quod ipsi quoque ius habuissent tribuendi ea quibus uellent.
<milestone n="4" unit="section"/>
nihil autem minus [in]perfecto duci quam festinationem temeritatemque conuenire arbitrabatur. crebro itaque illa iactabat: <foreign lang="greek">speu=de</foreign>
<foreign lang="greek">brade/ws:</foreign></p>
<l><foreign lang="greek">a)sfalh\s ga/r e)st' a)mei/nwn h)\ qrasu\s strathla/ths</foreign>
et: 'sat celeriter fieri quidquid fiat satis bene.'
proelium quidem aut bellum suscipiendum omnino negabat, nisi cum maior emolumenti spes quam damni
metus ostenderetur. nam minima commoda non minimo
sectantis discrimine similes aiebat esse aureo hamo
piscantibus, cuius abrupti damnum nulla captura pensari posset.</l></div2>
<div2 type="chapter" n="26">
<milestone n="1" unit="section"/>
<p>Magistratus atque honores et ante tempus et quosdam noui generis perpetuosque cepit. consulatum uicesimo aetatis anno inuasit admotis hostiliter ad urbem
legionibus missisque qui sibi nomine exercitus deposcerent; cum quidem cunctante senatu Cornelius
centurio, princeps legationis, reiecto sagulo ostendens
gladii capulum non dubitasset in curia dicere: 'hic faciet,
si uos non feceritis.'
<milestone n="2" unit="section"/>
secundum consulatum
post nouem annos, tertium anno interiecto gessit, sequentis usque ad undecimum continuauit, multisque
mox, cum deferrentur, recusatis duodecimum magno,
id est septemdecim annorum, interuallo et rursus tertium decimum biennio post ultro petit, ut C. et Lucium
filios amplissimo praeditus magistratu suo quemque
tirocinio deduceret in forum.
<milestone n="3" unit="section"/>
quinque medios consulatus a sexto ad decimum annuos gessit, ceteros aut
nouem aut sex aut quattuor aut tribus mensibus, secundum uero paucissimis horis. nam die Kal. Ian. cum
mane pro aede Capitolini Iouis paululum curuli sella
praesedisset, honore abiit suffecto alio in locum suum.
nec omnes Romae, sed quartum consulatum in Asia,
quintum in insula Samo, octauum et nonum Tarracone init.</p></div2>
<div2 type="chapter" n="27">
<milestone n="1" unit="section"/>
<p>Triumuiratum rei p. constituendae per decem annos
administrauit; in quo restitit quidem aliquamdiu collegis ne qua fieret proscriptio, sed inceptam utroque
acerbius exercuit. namque illis in multorum saepe personam per gratiam et preces exorabilibus solus magno
opere contendit ne cui parceretur, proscripsitque etiam
C. Toranium tutorem suum, eundem collegam patris
sui Octaui in aedilitate.
<milestone n="2" unit="section"/>
Iulius Saturninus hoc amplius
tradit, cum peracta proscriptione M. Lepidus in senatu
excusasset praeterita et spem clementiae in posterum
fecisset, quoniam satis poenarum exactum esset, hunc e
diuerso professum, ita modum se proscribendi
statuisse, ut omnia sibi reliquerit libera. in
cuius tamen pertinaciae paenitentiam postea T. Vinium
Philopoemenem, quod patronum suum proscriptum celasse olim diceretur, equestri dignitate honorauit.
<milestone n="3" unit="section"/>
in
eadem hac potestate multiplici flagrauit inuidia. nam
et Pinarium equitem <abbr expan="Romanum">R.</abbr>, cum contionante se admissa
turba paganorum apud milites subscribere quaedam
animaduertisset, curiosum ac speculatorem ratus coram
confodi imperauit; et Tedium Afrum consulem designatum, quia factum quoddam suum maligno sermone
carpsisset, tantis conterruit minis, ut is se praecipitauerit;
<milestone n="4" unit="section"/>
et Quintum Gallium praetorem, in officio salutationis tabellas duplices ueste tectas tenentem, suspicatus gladium occulere, nec quicquam statim, ne aliud
inueniretur, ausus inquirere, paulo post per centuriones
et milites raptum e tribunali seruilem in modum torsit
ac fatentem nihil iussit occidi prius oculis eius sua
manu effossis; quem tamen scribit conloquio petito
insidiatum sibi coniectumque a se in custodiam, deinde
urbe interdicta dimissum naufragio uel latronum insidiis perisse.
<milestone n="5" unit="section"/>
tribuniciam potestatem perpetuam recepit, in qua semel atque iterum per singula lustra collegam sibi cooptauit. recepit et morum legumque regimen
aeque perpetuum, quo iure, quamquam sine censurae
honore, censum tamen populi ter egit, primum ac
tertium cum collega, medium solus.</p></div2>
<div2 type="chapter" n="28">
<milestone n="1" unit="section"/>
<p>De reddenda re p. bis cogitauit: primum post oppressum statim Antonium, memor obiectum sibi ab
eo saepius, quasi per ipsum staret ne redderetur; ac rursus taedio diuturnae ualitudinis, cum etiam magistratibus ac senatu domum accitis rationarium imperii
tradidit. sed reputans et se priuatum non sine periculo
fore et illam plurium arbitrio temere committi, in retinenda perseuerauit, dubium euentu meliore an uoluntate.
<milestone n="2" unit="section"/>
quam uoluntatem, cum prae se identidem ferret,
quodam etiam edicto his uerbis testatus est: 'ita mihi
saluam ac sospitem rem p. sistere in sua sede
liceat atque eius rei fructum percipere, quem
peto, ut optimi status auctor dicar et moriens
ut feram mecum spem, mansura in uestigio suo
fundamenta rei p. quae iecero.' fecitque ipse se
compotem uoti nisus omni modo, ne quem noui status
paeniteret.

<milestone n="3" unit="section"/></p>
<p>Vrbem neque pro maiestate imperii ornatam et
inundationibus incendiisque obnoxiam excoluit adeo, ut
iure sit gloriatus marmoream se relinquere, quam
latericiam accepisset. tutam uero, quantum prouideri humana ratione potuit, etiam in posterum praestitit.</p></div2>
<div2 type="chapter" n="29">
<milestone n="1" unit="section"/><p>publica opera plurima extruxit, e quibus uel
praecipua: forum cum aede Martis Vltoris, templum
Apollinis in Palatio, aedem Tonantis Iouis in Capitolio.
fori extruendi causa fuit hominum et iudiciorum multitudo, quae uidebatur non sufficientibus duobus etiam
tertio indigere; itaque festinatius necdum perfecta
Martis aede publicatum est cautumque, ut separatim
in eo publica iudicia et sortitiones iudicum fierent.

<milestone n="2" unit="section"/>
aedem Martis bello Philippensi pro ultione paterna
suscepto uouerat; sanxit ergo, ut de bellis triumphisque hic consuleretur senatus, prouincias cum imperio
petituri hinc deducerentur, quique uictores redissent,
huc insignia triumphorum conferrent.
<milestone n="3" unit="section"/>
templum Apollinis in ea parte Palatinae domus excitauit, quam fulmine ictam desiderari a deo haruspices pronuntiarant;
addidit porticus cum bibliotheca Latina Graecaque,
quo loco iam senior saepe etiam senatum habuit decuriasque iudicum recognouit. Tonanti Ioui aedem consecrauit liberatus periculo, cum expeditione Cantabrica
per nocturnum iter lecticam eius fulgur praestrinxisset
seruumque praelucentem exanimasset.
<milestone n="4" unit="section"/>
quaedam etiam
opera sub nomine alieno, nepotum scilicet et uxoris
sororisque fecit, ut porticum basilicamque Gai et Luci,
item porticus Liuiae et Octauiae theatrumque Marcelli.
sed et ceteros principes uiros saepe hortatus est, ut
pro facultate quisque monimentis uel nouis uel refectis
et excultis urbem adornarent.
<milestone n="5" unit="section"/>
multaque a multis tunc
extructa sunt, sicut a Marcio Philippo aedes Herculis
Musarum, a L. Cornificio aedes Dianae, ab Asinio
Pollione atrium Libertatis, a Munatio Planco aedes
Saturni, a Cornelio Balbo theatrum, a Statilio Tauro
amphitheatrum, a M. uero Agrippa complura et egregia.</p></div2>
<div2 type="chapter" n="30">
<milestone n="1" unit="section"/>
<p>Spatium urbis in regiones uicosque diuisit instituitque, ut illas annui magistratus sortito tuerentur, hos
magistri e plebe cuiusque uiciniae lecti. aduersus incendia excubias nocturnas uigilesque commentus est;
ad coercendas inundationes alueum Tiberis laxauit ac
repurgauit completum olim ruderibus et aedificiorum
prolationibus coartatum. quo autem facilius undique
urbs adiretur, desumpta sibi Flaminia uia Arimino
tenus munienda reliquas triumphalibus uiris ex manubiali pecunia sternendas distribuit.

<milestone n="2" unit="section"/></p>
<p>Aedes sacras uetustate conlapsas aut incendio absumptas refecit easque et ceteras opulentissimis donis
adornauit, ut qui in cellam Capitolini Iouis sedecim
milia pondo auri gemmasque ac margaritas quingenties
sestertium una donatione contulerit.</p></div2>
<div2 type="chapter" n="31">
<milestone n="1" unit="section"/><p>postquam uero
pontificatum maximum, quem numquam uiuo Lepido
auferre sustinuerat, mortuo demum suscepit, quidquid
fatidicorum librorum Graeci Latinique generis nullis
uel parum idoneis auctoribus uulgo ferebatur, supra
duo milia contracta undique cremauit ac solos retinuit
Sibyllinos, hos quoque dilectu habito; condiditque duobus forulis auratis sub Palatini Apollinis basi.
<milestone n="2" unit="section"/>
annum
a Diuo Iulio ordinatum, sed postea neglegentia conturbatum atque confusum, rursus ad pristinam rationem
redegit; in cuius ordinatione Sextilem mensem e suo
cognomine nuncupauit magis quam Septembrem quo
erat natus, quod hoc sibi et primus consulatus et insignes uictoriae optigissent.
<milestone n="3" unit="section"/>
sacerdotum et numerum
et dignitatem sed et commoda auxit, praecipue Vesta
lium uirginum. cumque in demortuae locum aliam capi
oporteret ambirentque multi ne filias in sortem darent,
adiurauit, si cuiusquam neptium suarum competeret
aetas, oblaturum se fuisse eam.
<milestone n="4" unit="section"/>
nonnulla etiam ex
antiquis caerimonis paulatim abolita restituit, ut Salutis
augurium, Diale flamonium, sacrum Lupercale, ludos
Saeculares et Compitalicios. Lupercalibus uetuit currere inberbes, item Saecularibus ludis iuuenes utriusque sexus prohibuit ullum nocturnum spectaculum frequentare nisi cum aliquo maiore natu propinquorum.
Compitales Lares ornari bis anno instituit uernis floribus et aestiuis.

<milestone n="5" unit="section"/></p>
<p>Proximum a dis immortalibus honorem memoriae
ducum praestitit, qui imperium p. R. ex minimo maximum reddidissent. itaque et opera cuiusque manentibus titulis restituit et statuas omnium triumphali effigie
in utraque fori sui porticu dedicauit, professus e[s]t
edicto: commentum id se, ut ad illorum &lt; . . . &gt; uelut ad exemplar et ipse, dum uiueret, et insequentium aetatium principes exigerentur a
ciuibus. Pompei quoque statuam contra theatri eius
regiam marmoreo Iano superposuit translatam e curia,
in qua C. Caesar fuerat occisus.</p></div2>
<div2 type="chapter" n="32">
<milestone n="1" unit="section"/>
<p>Pleraque pessimi exempli in perniciem publicam aut
ex consuetudine licentiaque bellorum ciuilium durauerant aut per pacem etiam extiterant. nam et grassatorum plurimi palam se ferebant succincti ferro, quasi
tuendi sui causa, et rapti per agros uiatores sine discrimine liberi seruique ergastulis possessorum supprimebantur, et plurimae factiones titulo collegi noui ad
nullius non facinoris societatem coibant. igitur grassaturas dispositis per oportuna loca stationibus inhibuit,
ergastula recognouit, collegia praeter antiqua et legitima dissoluit.
<milestone n="2" unit="section"/>
tabulas ueterum aerari debitorum, uel
praecipuam calumniandi materiam, ex[c]ussit; loca in
urbe publica iuris ambigui possessoribus adiudicauit;
diuturnorum reorum et ex quorum sordibus nihil aliud
quam uoluptas inimicis quaereretur nomina aboleuit
condicione proposita, ut si quem quis repetere uellet,
par periculum poenae subiret. ne quod autem maleficium negotiumue inpunitate uel mora elaberetur, triginta amplius dies, qui honoraris ludis occupabantur,
actui rerum accommodauit.
<milestone n="3" unit="section"/>
ad tris iudicum decurias
quartam addidit ex inferiore censu, quae ducenariorum
uocaretur iudicaretque de leuioribus summis. iudices
a tricensimo aetatis anno adlegit, id est quinquennio
maturius quam solebant. ac plerisque iudicandi munus
detractantibus uix concessit, ut singulis decuriis per
uices annua uacatio esset et ut solitae agi Nouembri
ac Decembri mense res omitterentur.</p></div2>
<div2 type="chapter" n="33">
<milestone n="1" unit="section"/><p>ipse ius dixit
assidue et in noctem nonnumquam, si parum corpore
ualeret, lectica pro tribunali collocata uel etiam domi
cubans. dixit autem ius non diligentia modo summa
sed et lenitate, siquidem manifesti parricidii reum, ne
culleo insueretur, quod non nisi confessi adficiuntur
hac poena, ita fertur interrogasse: 'certe patrem
tuum non occidisti?'

<milestone n="2" unit="section"/>
et cum de falso testamento
ageretur omnesque signatores lege Cornelia tenerentur,
non tantum duas tabellas, damnatoriam et absolutoriam, simul cognoscentibus dedit, sed tertiam quoque,
qua ignosceretur iis, quos fraude ad signandum uel
errore inductos constitisset.
<milestone n="3" unit="section"/>
appellationes quotannis
urbanorum quidem litigatorum praetori delegabat urbano, at prouincialium consularibus uiris, quos singulos
cuiusque prouinciae negotiis praeposuisset.</p></div2>
<div2 type="chapter" n="34">
<milestone n="1" unit="section"/>
<p>Leges retractauit et quasdam ex integro sanxit, ut
sumptuariam et de adulteriis et de pudicitia, de ambitu, de maritandis ordinibus. hanc cum aliquanto
seuerius quam ceteras emendasset, prae tumultu recusantium perferre non potuit nisi adempta demum lenitaue parte poenarum et uacatione trienni data auctisque
praemiis.
<milestone n="2" unit="section"/>
sic quoque abolitionem eius publico spectaculo pertinaciter postulante equite, accitos Germanici
liberos receptosque partim ad se partim in patris gremium ostentauit, manu uultuque significans ne grauarentur imitari iuuenis exemplum. cumque etiam inmaturitate sponsarum et matrimoniorum crebra mutatione
uim legis eludi sentiret, tempus sponsas habendi coartauit, diuortiis modum imposuit.</p></div2>
<div2 type="chapter" n="35">
<milestone n="1" unit="section"/>
<p>Senatorum affluentem numerum deformi et incondita turba&mdash;erant enim super mille, et quidam indignissimi et post necem Caesaris per gratiam et praemium adlecti, quos orciuos uulgus uocabat&mdash;ad modum
pristinum et splendorem redegit duabus lectionibus:
prima ipsorum arbitratu, quo uir uirum legit, secunda
suo et Agrippae; quo tempore existimatur lorica sub
ueste munitus ferroque cinctus praesedisse decem ualentissimis senatorii ordinis amicis sellam suam circumstantibus.
<milestone n="2" unit="section"/>
Cordus Cremutius scribit ne admissum quidem tunc quemquam senatorum nisi solum et praetemptato sinu. quosdam ad excusandi se uerecundiam
compulit seruauitque etiam excusantibus insigne uestis
et spectandi in orchestra epulandique publice ius.
<milestone n="3" unit="section"/>
quo
autem lecti probatique et religiosius et minore molestia
senatoria munera fungerentur, sanxit, ut prius quam
consideret quisque ture ac mero supplicaret apud aram
eius dei, in cuius templo coiretur, et ne plus quam
bis in mense legitimus senatus ageretur, Kalendis et
Idibus, neue Septembri Octobriue mense ullos adesse
alios necesse esset quam sorte ductos, per quorum
numerum decreta confici possent; sibique instituit consilia sortiri semenstria, cum quibus de negotiis ad
frequentem senatum referendis ante tractaret.
<milestone n="4" unit="section"/>
sententias de maiore negotio non more atque ordine sed
prout libuisset perrogabat, ut perinde quisque animum
intenderet ac si censendum magis quam adsentiendum
esset.</p></div2>
<div2 type="chapter" n="36">
<milestone n="1" unit="section"/>
<p>Auctor et aliarum rerum fuit, in quis: ne acta
senatus publicarentur, ne magistratus deposito honore
statim in prouincias mitterentur, ut proconsulibus ad
mulos et tabernacula, quae publice locari solebant, certa
pecunia constitueretur, ut cura aerari a quaestoribus
urbanis ad praetorios praetoresue transiret, ut centumuiralem hastam quam quaesturam functi consuerant
cogere decemuiri cogerent.</p></div2>
<div2 type="chapter" n="37">
<milestone n="1" unit="section"/><p>quoque plures partem administrandae rei p. caperent, noua officia excogitauit:
curam operum publicorum, uiarum, aquarum, aluei
Tiberis, frumenti populo diuidundi, praefecturam urbis,
triumuiratum legendi senatus et alterum recognoscendi
turmas equitum, quotiensque opus esset. censores
creari desitos longo interuallo creauit. numerum praetorum auxit. exegit etiam, ut quotiens consulatus sibi
daretur, binos pro singulis collegas haberet, nec optinuit, reclamantibus cunctis satis maiestatem eius imminui, quod honorem eum non solus sed cum altero gereret.</p></div2>
<div2 type="chapter" n="38">
<milestone n="1" unit="section"/><p>nec parcior in bellica uirtute honoranda, super triginta ducibus iustos triumphos et aliquanto
pluribus triumphalia ornamenta decernenda curauit.

<milestone n="2" unit="section"/></p>
<p>Liberis senatorum, quo celerius rei p. assuescerent,
protinus uirili toga latum clauum induere et curiae
interesse permisit militiamque auspicantibus non tribunatum modo legionum, sed et praefecturas alarum dedit;
ac ne qui expers castrorum esset, binos plerumque
laticlauios praeposuit singulis alis.

<milestone n="3" unit="section"/></p>
<p>Equitum turmas frequenter recognouit, post longam
intercapedinem reducto more trauectionis. sed neque
detrahi quemquam in trauehendo ab accusatore passus
est, quod fieri solebat, et senio uel aliqua corporis
labe insignibus permisit, praemisso in ordine equo, ad
respondendum quotiens citarentur pedibus uenire; mox
reddendi equi gratiam fecit eis, qui maiores annorum
quinque et triginta retinere eum nollent;</p></div2>
<div2 type="chapter" n="39">
<milestone n="1" unit="section"/><p>impetratisque a senatu decem adiutoribus unum quemque equitum rationem uitae reddere coegit atque in exprobratis alios poena, alios ignominia notauit, plures admonitione, sed uaria. lenissimum genus admonitionis
fuit traditio coram pugillarium, quos taciti et ibidem
statim legerent; notauitque aliquos, quod pecunias leuioribus usuris mutuati grauiore faenore collocassent.</p></div2>
<div2 type="chapter" n="40">
<milestone n="1" unit="section"/><p>ac comitiis tribuniciis si deessent candidati senatores,
ex equitibus R. creauit, ita ut potestate transacta in
utro uellent ordine manerent. cum autem plerique equitum attrito bellis ciuilibus patrimonio spectare ludos

e quattuordecim non auderent metu poenae theatralis,
pronuntiauit non teneri ea, quibus ipsis parentibusue
equester census umquam fuisset.

<milestone n="2" unit="section"/></p>
<p>Populi recensum uicatim egit, ac ne plebs frumentationum causa frequentius ab negotiis auocaretur, ter
in annum quaternum mensium tesseras dare destinauit;
sed desideranti consuetudinem ueterem concessit rursus,
ut sui cuiusque mensis acciperet. comitiorum quoque
pristinum ius reduxit ac multiplici poena coercito
ambitu, Fabianis et Scaptiensibus tribulibus suis
die comitiorum, ne quid a quoquam candidato desiderarent, singula milia nummum a se diuidebat.

<milestone n="3" unit="section"/></p>
<p>Magni praeterea existimans sincerum atque ab omni
colluuione peregrini ac seruilis sanguinis incorruptum
seruare populum, et ciuitates Romanas parcissime dedit
et manumittendi modum terminauit. Tiberio pro
cliente Graeco petenti rescripsit, non aliter se daturum,
quam si praesens sibi persuasisset, quam iustas petendi
causas haberet; et Liuiae pro quodam tributario Gallo
roganti ciuitatem negauit, immunitatem optulit affirmans facilius se passurum fisco detrahi aliquid, quam
ciuitatis Romanae uulgari honorem.
<milestone n="4" unit="section"/>
seruos non contentus multis difficultatibus a libertate et multo pluribus
a libertate iusta remouisse, cum et de numero et de
condicione ac differentia eorum, qui manumitterentur,
curiose cauisset, hoc quoque adiecit, ne uinctus umquam tortusue quis ullo libertatis genere ciuitatem
adipisceretur.

<milestone n="5" unit="section"/></p>
<p>Etiam habitum uestitumque pristinum reducere studuit, ac uisa quondam pro contione pullatorum turba
indignabundus et clamitans: 'en</p>
<l>Romanos, rerum dominos, gentemque togatam!'
negotium aedilibus dedit, ne quem posthac paterentur
in foro circaue nisi positis lacernis togatum consistere.</l></div2>
<div2 type="chapter" n="41">
<milestone n="1" unit="section"/>
<p>Liberalitatem omnibus ordinibus per occasiones
frequenter exhibuit. nam et inuecta urbi Alexandrino
triumpho regia gaza tantam copiam nummariae rei
effecit, ut faenore deminuto plurimum agrorum pretiis
accesserit, et postea, quotiens ex damnatorum bonis
pecunia superflueret, usum eius gratuitum iis, qui
cauere in duplum possent, ad certum tempus indulsit.
senatorum censum ampliauit ac pro octingentorum
milium summa duodecies sestertium taxauit suppleuitque non habentibus.
<milestone n="2" unit="section"/>
congiaria populo frequenter dedit,
sed diuersae fere summae: modo quadringenos, modo
trecenos, nonnumquam ducenos quinquagenosque nummos; ac ne minores quidem pueros praeteriit, quamuis
non nisi ab undecimo aetatis anno accipere consuessent.
frumentum quoque in annonae difficultatibus saepe
leuissimo, interdum nullo pretio uiritim admensus est
tesserasque nummarias duplicauit.</p></div2>
<div2 type="chapter" n="42">
<milestone n="1" unit="section"/><p>sed ut salubrem
magis quam ambitiosum principem scires, querentem
de inopia et caritate uini populum seuerissima coercuit uoce: satis prouisum a genero suo Agrippa
perductis pluribus aquis, ne homines sitirent.

<milestone n="2" unit="section"/>
eidem populo promissum quidem congiarium reposcenti
bonae se fidei esse respondit; non promissum autem
flagitanti turpitudinem et impudentiam edicto exprobrauit affirmauitque non daturum se quamuis dare
destinaret. nec minore grauitate atque constantia,
cum proposito congiario multos manumissos insertosque ciuium numero comperisset, negauit accepturos
quibus promissum non esset, ceterisque minus quam
promiserat dedit, ut destinata summa sufficeret.
<milestone n="3" unit="section"/>
magna
uero quondam sterilitate ac difficili remedio cum uenalicias et lanistarum familias peregrinosque omnes exceptis medicis et praeceptoribus partimque seruitiorum
urbe expulisset, ut tandem annona conualuit, impetum
se cepisse scribit frumentationes publicas in
perpetuum abolendi, quod earum fiducia cultura agrorum cessaret: neque tamen perseuerasse, quia certum haberet posse per ambitionem quandoque restitui. atque ita postha[n]c
rem temperauit, ut non minorem aratorum ac negotiantium quam populi rationem deduceret.</p></div2>
<div2 type="chapter" n="43">
<milestone n="1" unit="section"/>
<p>Spectaculorum et assiduitate et uarietate et magnificentia omnes antecessit. fecisse se ludos ait suo
nomine quater, pro aliis magistratibus, qui aut
abessent aut non sufficerent, ter et uicies. fecitque nonnumquam etiam uicatim ac pluribus scaenis
per omnium linguarum histriones &lt; . . . . &gt; non in foro
modo, nec in amphitheatro, sed et in circo et in
Saeptis, et aliquando nihil praeter uenationem edidit;
athletas quoque extructis in campo Martio sedilibus
ligneis; item nauale proelium circa Tiberim cauato solo,
in quo nunc Caesarum nemus est. quibus diebus custodes in urbe disposuit, ne raritate remanentium grassatoribus obnoxia esset.
<milestone n="2" unit="section"/>
in circo aurigas cursoresque
et confectores ferarum, et nonnumquam ex nobilissima
iuuentute, produxit. sed et Troiae lusum edidit frequentissime maiorum minorumque puerorum, prisci
decorique moris existimans clarae stirpis indolem sic
notescere. in hoc ludicro Nonium Asprenatem lapsu
debilitatum aureo torque donauit passusque est ipsum
posterosque Torquati ferre cognomen. mox finem fecit
talia edendi Asinio Pollione oratore grauiter inuidioseque in curia questo Aesernini nepotis sui casum,
qui et ipse crus fregerat.

<milestone n="3" unit="section"/></p>
<p>Ad scaenicas quoque et gladiatorias operas et equitibus Romanis aliquando usus est, uerum prius quam
senatus consulto interdiceretur. postea nihil sane
praeterquam adulescentulum Lycium honeste natum
exhibuit, tantum ut ostenderet, quod erat bipedali minor,
librarum septemdecim ac uocis immensae.
<milestone n="4" unit="section"/>
quodam
autem muneris die Parthorum obsides tunc primum
missos per mediam harenam ad spectaculum induxit
superque se subsellio secundo collocauit. solebat etiam
citra spectaculorum dies, si quando quid inuisitatum
dignumque cognitu aduectum esset, id extra ordinem
quolibet loco publicare, ut rhinocerotem apud Saepta,
tigrim in scaena, anguem quinquaginta cubitorum pro
comitio.

<milestone n="5" unit="section"/></p>
<p>Accidit uotiuis circensibus, ut correptus ualitudine
lectica cubans tensas deduceret; rursus commissione
ludorum, quibus theatrum Marcelli dedicabat, euenit
ut laxatis sellae curulis compagibus caderet supinus.
nepotum quoque suorum munere cum consternatum
ruinae metu populum retinere et confirmare nullo modo
posset, transiit e loco suo atque in ea parte consedit,
quae suspecta maxime erat.</p></div2>
<div2 type="chapter" n="44">
<milestone n="1" unit="section"/>
<p>Spectandi confusissimum ac solutissimum morem
correxit ordinauitque motus iniuria senatoris, quem
Puteolis per celeberrimos ludos consessu frequenti
nemo receperat. facto igitur decreto patrum ut, quotiens quid spectaculi usquam publice ederetur, primus
subselliorum ordo uacaret senatoribus, Romae legatos
liberarum sociarumque gentium uetuit in orchestra
sedere, cum quosdam etiam libertini generis mitti
deprendisset.
<milestone n="2" unit="section"/>
militem secreuit a populo. maritis e
plebe proprios ordines assignauit, praetextatis cuneum
suum, et proximum paedagogis, sanxitque ne quis
pullatorum media cauea sederet. feminis ne gladiatores
quidem, quos promiscue spectari sollemne olim erat,
nisi ex superiore loco spectare concessit.
<milestone n="3" unit="section"/>
solis uirginibus Vestalibus locum in theatro separatim et contra
praetoris tribunal dedit. athletarum uero spectaculo
muliebre secus omne adeo summouit, ut pontificalibus
ludis pugilum par postulatum distulerit in insequentis
diei matutinum tempus edixeritque mulieres ante
horam quintam uenire in theatrum non placere.</p></div2>
<div2 type="chapter" n="45">
<milestone n="1" unit="section"/><p>ipse circenses ex amicorum fere libertorumque
cenaculis spectabat, interdum ex puluinari et quidem
cum coniuge ac liberis sedens. spectaculo plurimas
horas, aliquando totos dies aberat, petita uenia commendatisque qui suam uicem praesidendo fungerentur.
uerum quotiens adesset, nihil praeterea agebat, seu
uitandi rumoris causa, quo patrem Caesarem uulgo
reprehensum commemorabat, quod inter spectandum
epistulis libellisque legendis aut rescribendis uacaret,
seu studio spectandi ac uoluptate, qua teneri se neque
dissimulauit umquam et saepe ingenue professus est.

<milestone n="2" unit="section"/>
itaque corollaria et praemia in alienis quoque muneribus ac ludis et crebra et grandia de suo offerebat
nullique Graeco certamini interfuit, quo non pro
merito quemque certantium honorarit. spectauit autem
studiosissime pugiles et maxime Latinos, non legitimos atque ordinarios modo, quos etiam committere

cum Graecis solebat, sed et cateruarios oppidanos inter
angustias uicorum pugnantis temere ac sine arte.

<milestone n="3" unit="section"/>
uniuersum denique genus operas aliquas publico spectaculo praebentium etiam cura sua dignatus est: athletis
et conseruauit priuilegia et ampliauit, gladiatores sine
missione edi prohibuit, coercitionem in histriones magistratibus omni tempore et loco lege uetere permissam
ademit praeterquam ludis et scaena.
<milestone n="4" unit="section"/>
nec tamen eo
minus aut xysticorum certationes aut gladiatorum pugnas seuerissime semper exegit. nam histrionum licentiam adeo compescuit, ut Stephanionem togatarium, cui
in puerilem habitum circumtonsam matronam ministrasse compererat, per trina theatra uirgis caesum
relegauerit, Hylan pantomimum querente praetore in
atrio domus suae nemine excluso flagellis uerberarit et
Pyladen urbe atque Italia summouerit, quod spectatorem, a quo exibilabatur, demonstrasset digito conspicuumque fecisset.</p></div2>
<div2 type="chapter" n="46">
<milestone n="1" unit="section"/>
<p>Ad hunc modum urbe urbanisque rebus administratis Italiam duodetriginta coloniarum numero deductarum a se frequentauit operibusque ac uectigalibus
publicis plurifariam instruxit, etiam iure ac dignatione
urbi quodam modo pro parte aliqua adaequauit excogitato genere suffragiorum, quae de magistratibus urbicis
decuriones colonici in sua quisque colonia ferrent et
sub die comitiorum obsignata Romam mitterent. ac
necubi aut honestorum deficeret copia aut multitudinis
suboles, equestrem militiam petentis etiam ex commendatione publica cuiusque oppidi ordinabat, at iis,
qui e plebe regiones sibi reuisenti filios filiasue approbarent, singula nummorum milia pro singulis diuidebat.</p></div2>
<div2 type="chapter" n="47">
<milestone n="1" unit="section"/>
<p>Prouincias ualidiores et quas annuis magistratuum
imperiis regi nec facile nec tutum erat, ipse suscepit,
ceteras proconsulibus sortito permisit; et tamen nonnullas commutauit interdum atque ex utroque genere
plerasque saepius adiit. urbium quasdam, foederatas
sed ad exitium licentia praecipites, libertate priuauit,
alias aut aere alieno laborantis leuauit aut terrae motu
subuersas denuo condidit aut merita erga populum
R. adlegantes Latinitate uel ciuitate donauit. nec est,
ut opinor, prouincia, excepta dum taxat Africa et
Sardinia, quam non adierit. in has fugato Sex. Pompeio traicere ex Sicilia apparantem continuae et immodicae tempestates inhibuerunt nec mox occasio aut
causa traiciendi fuit.</p></div2>
<div2 type="chapter" n="48">
<milestone n="1" unit="section"/>
<p>Regnorum quibus belli iure potitus est, praeter
pauca, aut isdem quibus ademerat reddidit aut alienigenis contribuit. reges socios etiam inter semet ipsos
necessitudinibus mutuis iunxit, promptissimus affinitatis
cuiusque atque amicitiae conciliator et fautor; nec aliter
uniuersos quam membra partisque imperii curae habuit,
rectorem quoque solitus apponere aetate paruis aut
mente lapsis, donec adolescerent aut resipiscerent; ac
plurimorum liberos et educauit simul cum suis et instituit.</p></div2>
<div2 type="chapter" n="49">
<milestone n="1" unit="section"/>
<p>Ex militaribus copiis legiones et auxilia prouinciatim distribuit, classem Miseni et alteram Rauennae
ad tutelam Superi et Inferi maris conlocauit, ceterum
numerum partim in urbis partim in sui custodiam
adlegit dimissa Calagurritanorum manu, quam usque
ad deuictum Antonium, item Germanorum, quam usque
ad cladem Varianam inter armigeros circa se habuerat.
neque tamen umquam plures quam tres cohortes in
urbe esse passus est easque sine castris, reliquas in
hiberna et aestiua circa finitima oppida dimittere
assuerat.
<milestone n="2" unit="section"/>
quidquid autem ubique militum esset, ad certam stipendiorum praemiorumque formulam adstrinxit
definitis pro gradu cuiusque et temporibus militiae et
commodis missionum, ne aut aetate aut inopia post
missionem sollicitari ad res nouas possent. utque perpetuo ac sine difficultate sumptus ad tuendos eos prosequendosque suppeteret, aerarium militare cum uectigalibus nouis constituit.

<milestone n="3" unit="section"/></p>
<p>Et quo celerius ac sub manum adnuntiari cognoscique posset, quid in prouincia quaque gereretur,
iuuenes primo modicis interuallis per militaris uias,
dehinc uehicula disposuit. commodius id uisum est, ut
qui a loco idem perferunt litteras, interrogari quoque,
si quid res exigant, possint.</p></div2>
<div2 type="chapter" n="50">
<milestone n="1" unit="section"/><p>in diplomatibus libellisque et epistulis signandis initio sphinge usus est, mox
imagine Magni Alexandri, nouissime sua, Dioscuridis
manu scalpta, qua signare insecuti quoque principes
perseuerarunt. ad epistulas omnis horarum quoque
momenta nec diei modo sed et noctis, quibus datae
significarentur, addebat.</p></div2>
<div2 type="chapter" n="51">
<milestone n="1" unit="section"/>
<p>Clementiae ciuilitatisque eius multa et magna documenta sunt. ne enumerem, quot et quos diuersarum
partium uenia et incolumitate donatos principem etiam
in ciuitate locum tenere passus sit: Iunium Nouatum
et Cassium Patauinum e plebe homines alterum pecunia, alterum leui exilio punire satis habuit, cum ille
Agrippae iuuenis nomine asperrimam de se epistulam
in uulgus edidisset, hic conuiuio pleno proclamasset
neque uotum sibi neque animum deesse confodiendi
eum.
<milestone n="2" unit="section"/>
quadam uero cognitione, cum Aemilio Aeliano
Cordubensi inter cetera crimina uel maxime obiceretur
quod male opinari de Caesare soleret, conuersus ad
accusatorem commotoque similis: 'uelim,' inquit, 'hoc
mihi probes; faciam sciat Aelianus et me linguam habere, plura enim de eo loquar'; nec quicquam ultra aut statim aut postea inquisiit.
<milestone n="3" unit="section"/>
Tiberio
quoque de eadem re, sed uiolentius apud se per epistulam conquerenti ita rescripsit: 'aetati tuae, mi Tiberi,
noli in hac re indulgere et nimium indignari
quemquam esse, qui de me male loquatur; satis
est enim, si hoc habemus ne quis nobis male
facere possit.'</p></div2>
<div2 type="chapter" n="52">
<milestone n="1" unit="section"/>
<p>Templa, quamuis sciret etiam proconsulibus decerni
solere, in nulla tamen prouincia nisi communi suo Romaeque nomine recepit. nam in urbe quidem pertinacissime abstinuit hoc honore; atque etiam argenteas
statuas olim sibi positas conflauit omnis exque iis
aureas cortinas Apollini Palatino dedicauit.</p>
<p>Dictaturam magna ui offerente populo genu nixus
deiecta ab umeris toga nudo pectore deprecatus est.</p></div2>
<div2 type="chapter" n="53">
<milestone n="1" unit="section"/><p>domini appellationem ut maledictum et obprobrium
semper exhorruit. cum spectante eo ludos pronuntiatum esset in mimo:</p>
<l>o dominum aequum et bonum!
et uniuersi quasi de ipso dictum exultantes comprobassent, et statim manu uultuque indecoras adulationes
repressit et insequenti die grauissimo corripuit edicto;
dominumque se posthac appellari ne a liberis quidem
aut nepotibus suis uel serio uel ioco passus est atque
eius modi blanditias etiam inter ipsos prohibuit.
<milestone n="2" unit="section"/>
non
temere urbe oppidoue ullo egressus aut quoquam ingressus est nisi uespera aut noctu, ne quem officii
causa inquietaret. in consulatu pedibus fere, extra consulatum saepe adoperta sella per publicum incessit.
promiscuis salutationibus admittebat et plebem, tanta
comitate adeuntium desideria excipiens, ut quendam
ioco corripuerit, quod sic sibi libellum porrigere dubitaret, 'quasi elephanto stipem'.
<milestone n="3" unit="section"/>
die senatus numquam
patres nisi in curia salutauit et quidem sedentis ac nominatim singulos nullo submonente; etiam discedens
eodem modo sedentibus ualere dicebat. officia cum
multis mutuo exercuit, nec prius dies cuiusque sollemnes frequentare desiit, quam grandior iam natu
et in turba quondam sponsaliorum die uexatus. Gallum
Cerrinium senatorem minus sibi familiarem, sed captum repente oculis et ob &lt;id&gt; inedia[m] mori destinantem praesens consolando reuocauit ad uitam.</l></div2>
<div2 type="chapter" n="54">
<milestone n="1" unit="section"/>
<p>In senatu uerba facienti dictum est: 'non intellexi,'
et ab alio: 'contra dicerem tibi, si locum haberem.'
interdum ob immodicas disceptantium altercationes e
curia per iram se proripienti quidam ingesserunt licere
oportere senatoribus de re p. loqui. Antistius
Labeo senatus lectione, cum uir uirum legeret, M. Lepidum hostem olim eius et tunc exulantem legit interrogatusque ab eo an essent alii digniores, suum quemque iudicium habere respondit. nec ideo libertas aut
contumacia fraudi cuiquam fuit.</p></div2>
<div2 type="chapter" n="55">
<milestone n="1" unit="section"/><p>etiam sparsos de se in
curia famosos libellos nec expauit et magna cura redarguit ac ne requisitis quidem auctoribus id modo
censuit, cognoscendum posthac de iis, qui libellos aut
carmina ad infamiam cuiuspiam sub alieno nomine edant.</p></div2>
<div2 type="chapter" n="56">
<milestone n="1" unit="section"/>
<p>Iocis quoque quorundam inuidiosis aut petulantibus

lacessitus contra dixit edicto. et tamen ne de inhibenda
testamentorum licentia quicquam constitueretur intercessit. quotiens magistratuum comitiis interesset, tribus
cum candidatis suis circuibat supplicabatque more
sollemni. ferebat et ipse suffragium in tribu[s], ut
unus e populo. testem se in iudiciis et interrogari et
refelli aequissimo animo patiebatur.
<milestone n="2" unit="section"/>
forum angustius
fecit non ausus extorquere possessoribus proximas domos. numquam filios suos populo commendauit ut non
adiceret: 'si merebuntur.' eisdem praetextatis adhuc
assurrectum ab uniuersis in theatro et a stantibus
plausum grauissime questus est. amicos ita magnos
et potentes in ciuitate esse uoluit, ut tamen pari iure
essent quo ceteri legibusque iudiciariis aeque tenerentur.
<milestone n="3" unit="section"/>
cum Asprenas Nonius artius ei iunctus causam
ueneficii accusante Cassio Seuero diceret, consuluit senatum, quid officii sui putaret; cunctari enim se,
ne si superesset, eripere[t] legibus reum, sin
deesset, destituere ac praedamnare amicum
existimaretur; et consentientibus uniuersis sedit in
subselliis per aliquot horas, uerum tacitus et ne laudatione quidem iudiciali data.
<milestone n="4" unit="section"/>
affuit et clientibus, sicut
Scutario cuidam euocato quondam suo, qui postulabatur
iniuriarum. unum omnino e reorum numero ac ne eum
quidem nisi precibus eripuit, exorato coram iudicibus
accusatore, Castricium, per quem de coniuratione
Murenae cognouerat.</p></div2>
<div2 type="chapter" n="57">
<milestone n="1" unit="section"/>
<p>Pro quibus meritis quanto opere dilectus sit, facile
est aestimare. omitto senatus consulta, quia possunt
uideri uel necessitate expressa uel uerecundia. equites
R. natalem eius sponte atque consensu biduo semper
celebrarunt. omnes ordines in lacum Curti quotannis
ex uoto pro salute eius stipem iaciebant, item Kal. Ian.
stren[u]am in Capitolio etiam absenti, ex qua summa
pretiosissima deorum simulacra mercatus uicatim dedicabat, ut Apollinem Sandaliarium et Iouem Tragoedum aliaque.
<milestone n="2" unit="section"/>
in restitutionem Palatinae domus incendio absumptae ueterani, decuriae, tribus atque etiam
singillatim e cetero genere hominum libentes ac pro
facultate quisque pecunias contulerunt, delibante tantum
modo eo summarum aceruos neque ex quoquam plus
denario auferente. reuertentem ex prouincia non solum
faustis ominibus, sed et modulatis carminibus prosequebantur. obseruatum etiam est, ne quotiens introiret urbem, supplicium de quoquam sumeretur.</p></div2>
<div2 type="chapter" n="58">
<milestone n="1" unit="section"/><p>Patris patriae cognomen uniuersi repentino maximoque
consensu detulerunt ei: prima plebs legatione Antium
missa; dein, quia non recipiebat, ineunti Romae spectacula frequens et laureata; mox in curia senatus, neque
decreto neque adclamatione, sed per Valerium Messalam is mandantibus cunctis:
<milestone n="2" unit="section"/>
'quod bonum,' inquit,
'faustumque sit tibi domuique tuae, Caesar
Auguste! sic enim nos perpetuam felicitatem
rei p. et laeta huic precari existimamus: senatus te consentiens cum populo R. consalutat
patriae patrem.' cui lacrimans respondit Augustus
his uerbis&mdash;ipsa enim, sicut Messalae, posui&mdash;:
'compos factus uotorum meorum, p. c., quid
habeo aliud deos immortales precari, quam ut
hunc consensum uestrum ad ultimum finem
uitae mihi perferre liceat?'</p></div2>
<div2 type="chapter" n="59">
<milestone n="1" unit="section"/>
<p>Medico Antonio Musae, cuius opera ex ancipiti
morbo conualuerat, statuam aere conlato iuxta signum
Aesculapi statuerunt. nonnulli patrum familiarum testamento cauerunt, ut ab heredibus suis praelato titulo
uictumae in Capitolium ducerentur uotumque pro se
solueretur, quod superstitem Augustum reliquissent.
quaedam Italiae ciuitates diem, quo primum ad se
uenisset, initium anni fecerunt. prouinciarum pleraeque
super templa et aras ludos quoque quinquennales paene
oppidatim constituerunt.</p></div2>
<div2 type="chapter" n="60">
<milestone n="1" unit="section"/><p>reges amici atque socii et
singuli in suo quisque regno Caesareas urbes condiderunt et cuncti simul aedem Iouis Olympii Athenis antiquitus incohatam perficere communi sumptu destinauerunt Genioque eius dedicare; ac saepe regnis relictis
non Romae modo sed et prouincias peragranti cotidiana officia togati ac sine regio insigni more clientium
praestiterunt.</p></div2>
<div2 type="chapter" n="61">
<milestone n="1" unit="section"/>
<p>Quoniam qualis in imperis ac magistratibus regendaque per terrarum orbem pace belloque re p. fuerit,
exposui, referam nunc interiorem ac familiarem eius
uitam quibusque moribus atque fortuna domi et inter
suos egerit a iuuenta usque ad supremum uitae diem.

<milestone n="2" unit="section"/></p>
<p>Matrem amisit in primo consulatu, sororem Octauiam quinquagensimum et quartum agens aetatis annum. utrique cum praecipua officia uiuae praestitisset,
etiam defunctae honores maximos tribuit.</p></div2>
<div2 type="chapter" n="62">
<milestone n="1" unit="section"/>
<p>Sponsam habuerat adulescens P. Seruili Isaurici
filiam, sed reconciliatus post primam discordiam Antonio, expostulantibus utriusque militibus ut et necessitudine aliqua iungerentur, priuignam eius Claudiam,
Fuluiae ex P. Clodio filiam, duxit uxorem uixdum
nubilem ac simultate cum Fuluia socru orta dimisit intactam adhuc et uirginem.
<milestone n="2" unit="section"/>
mox Scriboniam in matrimonium accepit nuptam ante duobus consularibus, ex
altero etiam matrem. cum hac quoque diuortium fecit,
'pertaesus,' ut scribit, 'morum peruersitatem eius,'
ac statim Liuiam Drusillam matrimonio Tiberi Neronis
et quidem praegnantem abduxit dilexitque et probauit
unice ac perseueranter.</p></div2>
<div2 type="chapter" n="63">
<milestone n="1" unit="section"/>
<p>Ex Scribonia Iuliam, ex Liuia nihil liberorum tulit,
cum maxime cuperet. infans, qui conceptus erat, immaturus est editus. Iuliam primum Marcello Octauiae
sororis suae filio tantum quod pueritiam egresso, deinde,
ut is obiit, M. Agrippae nuptum dedit exorata sorore,
ut sibi genero cederet; nam tunc Agrippa alteram
Marcellarum habebat et ex ea liberos.
<milestone n="2" unit="section"/>
hoc quoque
defuncto, multis ac diu, etiam ex equestri ordine, circumspectis condicionibus, Tiberium priuignum suum
elegit coegitque praegnantem uxorem et ex qua iam
pater erat dimittere. M. Antonius scribit primum eum
Antonio filio suo despondisse Iuliam, dein Cotisoni
Getarum regi, quo tempore sibi quoque in uicem filiam
regis in matrimonium petisset.</p></div2>
<div2 type="chapter" n="64">
<milestone n="1" unit="section"/>
<p>Nepotes ex Agrippa et Iulia tres habuit C. et L.
et Agrippam, neptes duas Iuliam et Agrippinam. Iuliam
L. Paulo censoris filio, Agrippinam Germanico sororis
suae nepoti collocauit. Gaium et L. adoptauit domi
per assem et libram emptos a patre Agrippa tenerosque adhuc ad curam rei p. admouit et consules designatos circum prouincias exercitusque dimisit.
<milestone n="2" unit="section"/>
filiam
et neptes ita instituit, ut etiam lanificio assuefaceret
uetaretque loqui aut agere quicquam nisi propalam
et quod in di[ut]urnos commentarios referretur; extraneorum quidem coetu adeo prohibuit, ut L. Vinicio,
claro decoroque iuueni, scripserit quondam parum
modeste fecisse eum, quod filiam suam Baias
salutatum uenisset.
<milestone n="3" unit="section"/>
nepotes et litteras et natare
aliaque rudimenta per se plerumque docuit, ac nihil
aeque elaborauit quam ut imitarentur chirographum
suum; neque cenauit una, nisi ut in imo lecto assiderent, neque iter fecit, nisi ut uehiculo anteirent aut
circa adequitarent.</p></div2>
<div2 type="chapter" n="65">
<milestone n="1" unit="section"/><p>sed laetum eum atque fidentem et
subole et disciplina domus Fortuna destituit. Iulias,
filiam et neptem, omnibus probris contaminatas relegauit; C. et L. in duodeuiginti mensium spatio amisit
ambos, Gaio in Lycia, Lucio Massiliae defunctis. tertium nepotem Agrippam simulque priuignum Tiberium
adoptauit in foro lege curiata; ex quibus Agrippam
breui ob ingenium sordidum ac ferox abdicauit seposuitque Surrentum.

<milestone n="2" unit="section"/></p>
<p>Aliquanto autem patientius mortem quam dedecora
suorum tulit. nam C. Lucique casu non adeo fractus,
de filia absens ac libello per quaestorem recitato notum
senatui fecit abstinuitque congressu hominum diu prae
pudore, etiam de necanda deliberauit. certe cum sub
idem tempus una ex consciis liberta Phoebe suspendio
uitam finisset, maluisse se ait Phoebes patrem
fuisse.
<milestone n="3" unit="section"/>
relegatae usum uini omnemque delicatiorem
cultum ademit neque adiri a quoquam libero seruo[q]ue
nisi se consulto permisit, et ita ut certior fieret, qua
is aetate, qua statura, quo colore esset, etiam quibus
corporis notis uel cicatricibus. post quinquennium demum ex insula in continentem lenioribusque paulo
condicionibus transtulit eam. nam ut omnino reuocaret, exorari nullo modo potuit, deprecanti saepe p. R.
et pertinacius instanti tales filias talesque coniuges pro

contione inprecatus.
<milestone n="4" unit="section"/>
ex nepte Iulia post damnationem
editum infantem adgnosci alique uetuit. Agrippam
nihilo tractabiliorem, immo in dies amentiorem in insulam transportauit saepsitque insuper custodia militum.
cauit etiam s.c. ut eodem loci in perpetuum contineretur. atque ad omnem et eius et Iuliarum mentionem
ingemiscens proclamare etiam solebat:</p>
<l><foreign lang="greek">ai)/q' o)/felon a)/gamo/s t' e)/menai a)/gono/s t' a)pole/sqai</foreign>
nec aliter eos appellare quam tris uomicas ac tria
carcinomata sua.</l></div2>
<div2 type="chapter" n="66">
<milestone n="1" unit="section"/>
<p>Amicitias neque facile admisit et constantissime retinuit, non tantum uirtutes ac merita cuiusque digne
prosecutus, sed uitia quoque et delicta, dum taxat
modica, perpessus. neque enim temere ex omni numero
in amicitia eius afflicti reperientur praeter Saluidienum
Rufum, quem ad consulatum usque, et Cornelium Gallum, quem ad praefecturam Aegypti, ex infima utrumque fortuna prouexerat.
<milestone n="2" unit="section"/>
quorum alterum res nouas
molientem damnandum senatui tradidit, alteri ob ingratum et maliuolum animum domo et prouinciis suis
interdixit. sed Gallo quoque et accusatorum denuntiationibus et senatus consultis ad necem conpulso
laudauit quidem pietatem tanto opere pro se indignantium, ceterum et inlacrimauit et uicem suam conquestus est, quod sibi soli non liceret amicis, quatenus uellet, irasci.
<milestone n="3" unit="section"/>
reliqui potentia atque opibus
ad finem uitae sui quisque ordinis principes floruerunt,
quanquam et offensis interuenientibus. desiderauit enim
nonnumquam, ne de pluribus referam, et M. Agrippae
patientiam et Maecenatis taciturnitatem, cum ille ex
leui frigoris suspicione et quod Marcellus sibi anteferretur, Mytilenas se relictis omnibus contulisset, [et]
hic secretum de comperta Murenae coniuratione uxori
Terentiae prodidisset.

<milestone n="4" unit="section"/></p>
<p>Exegit et ipse in uicem ab amicis beniuolentiam
mutuam, tam a defunctis quam a uiuis. nam quamuis
minime appeteret hereditates, ut qui numquam ex ignoti
testamento capere quicquam sustinuerit, amicorum tamen
suprema iudicia morosissime pensitauit, neque dolore
dissimulato, si parcius aut citra honorem uerborum,
neque gaudio, si grate pieque quis se prosecutus fuisset.
legata uel partes hereditatium a quibuscumque parentibus relicta sibi aut statim liberis eorum concedere
aut, si pupillari aetate essent, die uirilis togae uel
nuptiarum cum incremento restituere consueuerat.</p></div2>
<div2 type="chapter" n="67">
<milestone n="1" unit="section"/>
<p>Patronus dominusque non minus seuerus quam facilis et clemens multos libertorum in honore et usu
maximo habuit, ut Licin[i]um et Celadum aliosque. Cosmum seruum grauissime de se opinantem non ultra
quam compedibus coercuit. Diomeden dispensatorem,
a quo simul ambulante incurrenti repente fero apro
per metum obiectus est, maluit timiditatis arguere quam
noxae remque non minimi periculi, quia tamen fraus
aberat, in iocum uertit.
<milestone n="2" unit="section"/>
idem Polum ex acceptissimis
libertis mori coegit compertum adulterare matronas;
Thallo a manu, quod pro epistula prodita denarios
quingentos accepisset, crura ei fregit; paedagogum ministrosque C. fili, per occasionem ualitudinis mortisque
eius superbe auareque in prouincia grassatos, oneratos
graui pondere ceruicibus praecipitauit in flumen.</p></div2>
<div2 type="chapter" n="68">
<milestone n="1" unit="section"/>
<p>Prima iuuenta uariorum dedecorum infamiam subiit.
Sextus Pompeius ut effeminatum insectatus est; M. Antonius adoptionem auunculi stupro meritum; item
L. Marci frater, quasi pudicitiam delibatam a Caesare
Aulo etiam Hirtio in Hispania trecentis milibus nummum substrauerit solitusque sit crura suburere nuce
ardenti, quo mollior pilus surgeret. sed et populus
quondam uniuersus ludorum die et accepit in contumeliam eius et adsensu maximo conprobauit uersum
in scaena pronuntiatum de gallo
Matris deum tympanizante:</p>
<l>uidesne, ut cinaedus orbem digito temperat?</l></div2>
<div2 type="chapter" n="69">
<milestone n="1" unit="section"/><p>adulteria quidem exercuisse ne amici quidem negant,
excusantes sane non libidine, sed ratione commissa,
quo facilius consilia aduersariorum per cuiusque mulieres exquireret. M. Antonius super festinatas Liuiae
nuptias obiecit et feminam consularem e triclinio uiri
coram in cubiculum abductam, rursus in conuiuium
rubentibus auriculis incomptiore capillo reductam; dimissam Scriboniam, quia liberius doluisset nimiam
potentiam paelicis; condiciones quaesitas per amicos,
qui matres familias et adultas aetate uirgines denudarent atque perspicerent, tamquam Toranio mangone
uendente.
<milestone n="2" unit="section"/>
scribit etiam ad ipsum haec familiariter
adhuc necdum plane inimicus aut hostis: 'quid te
mutauit? quod reginam ineo? uxor mea est.
nunc coepi an abhinc annos nouem? tu deinde
solam Drusillam inis? ita ualeas, uti tu, hanc
epistulam cum leges, non inieris Tertullam aut
Terentillam aut Rufillam aut Saluiam Titiseniam aut omnes. an refert, ubi et in qua arrigas?'</p></div2>
<div2 type="chapter" n="70">
<milestone n="1" unit="section"/>
<p>Cena quoque eius secretior in fabulis fuit, quae
uulgo <foreign lang="greek">dwdeka/qeos</foreign> uocabatur; in qua deorum dearumque habitu discubuisse conuiuas et ipsum pro Apolline
ornatum non Antoni modo epistulae singulorum nomina
amarissime enumerantis exprobrant, sed et sine auctore
notissimi uersus:</p>
<l>cum primum istorum conduxit mensa choragum,</l>
<l>sexque deos uidit Mallia sexque deas,</l>
<l>impia dum Phoebi Caesar mendacia ludit,</l>
<l>dum noua diuorum cenat adulteria:</l>
<l>omnia se a terris tunc numina declinarunt,</l>
<l>fugit et auratos Iuppiter ipse thronos.

<milestone n="2" unit="section"/>
auxit cenae rumorem summa tunc in ciuitate penuria
ac fames, adclamatumque est postridie: omne frumentum deos comedisse et Caesarem esse plane
Apollinem, sed Tortorem, quo cognomine is deus
quadam in parte urbis colebatur. notatus est et ut
pretiosae supellectilis Corinthiorumque praecupidus et
aleae indulgens. nam et proscriptionis tempore ad statuam eius ascriptum est:</l>
<l>pater argentarius, ego Corinthiarius,
cum existimaretur quosdam propter uasa Corinthia inter
proscriptos curasse referendos; et deinde bello Siciliensi
epigramma uulgatum est:</l>
<l>postquam bis classe uictus naues perdidit,</l>
<l>aliquando ut uincat, ludit assidue aleam.</l></div2>
<div2 type="chapter" n="71">
<milestone n="1" unit="section"/><p>ex quibus siue criminibus siue maledictis infamiam
impudicitiae facillime refutauit et praesentis et posterae
uitae castitate; item lautitiarum inuidiam, cum et
Alexandria capta nihil sibi praeter unum murrinum
calicem ex instrumento regio retinuerit et mox uasa
aurea assiduissimi usus conflauerit omnia. circa libidines haesit, postea quoque, ut ferunt, ad uitiandas
uirgines promptior, quae sibi undique etiam ab uxore
conquirerentur. aleae rumorem nullo modo expauit
lusitque simpliciter et palam oblectamenti causa etiam
senex ac praeterquam Decembri mense aliis quoque
festis et profestis diebus.
<milestone n="2" unit="section"/>
nec id dubium est. autographa quadam epistula: 'cenaui,' ait, 'mi Tiberi, cum
isdem; accesserunt conuiuae Vinicius et Silius
pater. inter cenam lusimus geronticos et heri
et hodie; talis enim iactatis, ut quisque canem
aut senionem miserat, in singulos talos singulos denarios in medium conferebat, quos tollebat uniuersos,
qui Venerem iecerat.'
<milestone n="3" unit="section"/>
et rursus
aliis litteris: 'nos, mi Tiberi, Quinquatrus satis
iucunde egimus; lusimus enim per omnis dies
forumque aleatorum calfecimus. frater tuus
magnis clamoribus rem gessit; ad summam
tamen perdidit non multum, sed ex magnis detrimentis praeter spem paulatim retractum est.
ego perdidi uiginti milia nummum meo nomine,
sed cum effuse in lusu liberalis fuissem, ut
soleo plerumque. nam si quas manus remisi
cuique exegissem aut retinuissem quod cuique
donaui, uicissem uel quinquaginta milia. sed
hoc malo; benignitas enim mea me ad caelestem
gloriam efferet.' scribit ad filiam:
<milestone n="4" unit="section"/>
'misi tibi denarios ducentos quinquaginta, quos singulis conuiuis dederam, si uellent inter se inter cenam
uel talis uel par impar ludere.'</p></div2>
<div2 type="chapter" n="72">
<milestone n="1" unit="section"/>
<p>In ceteris partibus uitae continentissimum constat
ac sine suspicione ullius uitii. habitauit primo iuxta
Romanum forum supra Scalas anularias, in domo quae
Calui oratoris fuerat; postea in Palatio, sed nihilo
minus aedibus modicis Hortensianis, et neque laxitate
neque cultu conspicuis, ut in quibus porticus breues
essent Albanarum columnarum et sine marmore ullo aut
insigni pauimento conclauia. ac per annos amplius
quadraginta eodem cubiculo hieme et aestate mansit,

quamuis parum salubrem ualitudini suae urbem hieme
experiretur assidueque in urbe hiemaret.
<milestone n="2" unit="section"/>
si quando
quid secreto aut sine interpellatione agere proposuisset,
erat illi locus in edito singularis, quem Syracusas et
technyphion uocabat: huc transibat aut in alicuius
libertorum suburbanum; aeger autem in domo Maecenatis cubabat. ex secessibus praecipue frequentauit
maritima insulasque Campaniae aut proxima urbi oppida,
Lanuuium, Praeneste, Tibur, ubi etiam in porticibus
Herculis templi persaepe ius dixit.
<milestone n="3" unit="section"/>
ampla et operosa
praetoria grauabatur. et neptis quidem suae Iuliae,
profuse ab ea extructa, etiam diruit ad solum, sua uero
quamuis modica non tam statuarum tabularumque pictarum ornatu quam xystis et nemoribus excoluit rebusque uetustate ac raritate notabilibus, qualia sunt Capreis immanium beluarum ferarumque membra praegrandia, quae dicuntur gigantum ossa, et arma heroum.</p></div2>
<div2 type="chapter" n="73">
<milestone n="1" unit="section"/><p>instrumenti eius et supellectilis parsimonia apparet
etiam nunc residuis lectis atque mensis, quorum pleraque uix priuatae elegantiae sint. ne toro quidem cubuisse aiunt nisi humili et modice instrato. ueste non
temere alia quam domestica usus est, ab sorore et uxore
et filia neptibusque confecta; togis neque restrictis
neque fusis, clauo nec lato nec angusto, calciamentis
altiusculis, ut procerior quam erat uideretur. et forensia autem et calceos numquam non intra cubiculum
habuit ad subitos repentinosque casus parata.</p></div2>
<div2 type="chapter" n="74">
<milestone n="1" unit="section"/>
<p>Conuiuabatur assidue nec umquam nisi recta, non
sine magno ordinum hominumque dilectu. Valerius
Messala tradit, neminem umquam libertinorum adhibitum ab eo cenae excepto Mena, sed asserto in ingenuitatem post proditam Sexti Pompei classem. ipse
scribit, inuitasse se quondam, in cuius uilla maneret,
qui speculator suus olim fuisset. conuiuia nonnumquam
et serius inibat et maturius relinquebat, cum conuiuae
et cenare inciperent, prius quam ille discumberet, et
permanerent digresso eo. cenam ternis ferculis aut cum
abundantissime senis praebebat, ut non nimio sumptu,
ita summa comitate. nam et ad communionem sermonis
tacentis uel summissim fabulantis prouocabat, et aut
acroamata et histriones aut etiam triuiales ex circo
ludios interponebat ac frequentius aretalogos.</p></div2>
<div2 type="chapter" n="75">
<milestone n="1" unit="section"/>
<p>Festos et sollemnes dies profusissime, nonnumquam
tantum ioculariter celebrabat. Saturnalibus, et si quando
alias libuisset, modo munera diuidebat, uestem et aurum
et argentum, modo nummos omnis notae, etiam ueteres
regios ac peregrinos, interdum nihil praeter cilicia et
spongias et rutabula et forpices atque alia id genus
titulis obscuris et ambiguis. solebat et inaequalissimarum rerum sortes et auersas tabularum picturas in
conuiuio uenditare incertoque casu spem mercantium
uel frustrari uel explere, ita ut per singulos lectos licitatio fieret et seu iactura seu lucrum communicaretur.</p></div2>
<div2 type="chapter" n="76">
<milestone n="1" unit="section"/><p>cibi&mdash;nam ne haec quidem omiserim&mdash;minimi erat
atque uulgaris fere. secundarium panem et pisciculos
minutos et caseum bibulum manu pressum et ficos
uirides biferas maxime appetebat; uescebaturque et ante
cenam quocumque tempore et loco, quo stomachus
desiderasset. uerba ipsius ex epistulis sunt: 'nos in
essedo panem et palmulas gustauimus.'
<milestone n="2" unit="section"/>
et iterum:
'dum lectica ex regia domum redeo, panis unciam cum paucis acinis uuae duracinae comedi.' et rursus: 'ne Iudaeus quidem, mi Tiberi,
tam diligenter sabbatis ieiunium seruat quam
ego hodie seruaui, qui in balineo demum post
horam primam noctis duas buccas manducaui
prius quam ungui inciperem.' ex hac inobseruantia
nonnumquam uel ante initum uel post dimissum conuiuium solus cenitabat, cum pleno conuiuio nihil tangeret.</p></div2>
<div2 type="chapter" n="77">
<milestone n="1" unit="section"/><p>uini quoque natura parcissimus erat. non amplius ter bibere eum solitum super cenam in castris
apud Mutinam, Cornelius Nepos tradit. postea quotiens
largissime se inuitaret, senos sextantes non excessit,
aut si excessisset, reiciebat. et maxime delectatus est
Raetico neque temere interdiu bibit. pro potione sumebat perfusum aqua frigida panem aut cucumeris frustum uel lactuculae thyrsum aut recens aridumue pomum suci uinosioris.</p></div2>
<div2 type="chapter" n="78">
<milestone n="1" unit="section"/>
<p>Post cibum meridianum, ita ut uestitus calciatusque
erat, retectis pedibus paulisper conquiescebat opposita
ad oculos manu. a cena in lecticulam se lucubratoriam
recipiebat; ibi, donec residua diurni actus aut omnia
aut ex maxima parte conficeret, ad multam noctem
permanebat. in lectum inde transgressus non amplius
cum plurimum quam septem horas dormiebat, ac ne
eas quidem continuas, sed ut in illo temporis spatio
ter aut quater expergisceretur.
<milestone n="2" unit="section"/>
si interruptum somnum
reciperare, ut euenit, non posset, lectoribus aut fabulatoribus arcessitis resumebat producebatque ultra primam saepe lucem. nec in tenebris uigilauit umquam
nisi assidente aliquo. matutina uigilia offendebatur; ac
si uel officii uel sacri causa maturius uigilandum esset,
ne id contra commodum faceret, in proximo cuiuscumque domesticorum cenaculo manebat. sic quoque saepe
indigens somni, et dum per uicos deportaretur et deposita lectica inter aliquas moras condormiebat.</p></div2>
<div2 type="chapter" n="79">
<milestone n="1" unit="section"/>
<p>Forma fuit eximia et per omnes aetatis gradus
uenustissima, quamquam et omnis lenocinii neglegens;
in capite comendo tam incuriosus, ut raptim compluribus simul tonsoribus operam daret ac modo tonderet modo raderet barbam eoque ipso tempore aut
legeret aliquid aut etiam scriberet. uultu erat uel in
sermone uel tacitus adeo tranquillo serenoque, ut quidam e primoribus Galliarum confessus sit inter suos,
eo se inhibitum ac remollitum, quo minus, ut destinarat, in transitu Alpium per simulationem conloquii
propius admissus in praecipitium propelleret.
<milestone n="2" unit="section"/>
oculos
habuit claros ac nitidos, quibus etiam existimari uolebat
inesse quiddam diuini uigoris, gaudebatque, si qui sibi
acrius contuenti quasi ad fulgorem solis uultum summitteret; sed in senecta sinistro minus uidit; dentes
raros et exiguos et scabros; capillum leuiter inflexum
et subflauum; supercilia coniuncta; mediocres aures;
nasum et a summo eminentiorem et ab imo deductiorem; colorem inter aquilum candidumque; staturam
breuem,&mdash;quam tamen Iulius Marathus libertus &dagger;etiam
memoriam eius quinque pedum et dodrantis fuisse
tradit&mdash;, sed quae commoditate et aequitate membrorum occuleretur, ut non nisi ex comparatione astantis
alicuius procerioris intellegi posset.</p></div2>
<div2 type="chapter" n="80">
<milestone n="1" unit="section"/>
<p>Corpore traditur maculoso dispersis per pectus atque
aluum genetiuis notis in modum et ordinem ac numerum stellarum caelestis ursae, sed et callis quibusdam ex prurigine corporis adsiduoque et uehementi
strigilis usu plurifariam concretis ad impetiginis formam. coxendice et femore et crure sinistro non perinde ualebat, ut saepe etiam inclaudicaret; sed remedio
harenarum atque harundinum confirmabatur. dextrae
quoque manus digitum salutarem tam imbecillum interdum sentiebat, ut torpentem contractumque frigore uix
cornei circuli supplemento scripturae admoueret. questus est et de uesica, cuius dolore calculis demum per
urinam eiectis leuabatur.</p></div2>
<div2 type="chapter" n="81">
<milestone n="1" unit="section"/>
<p>Graues et periculosas ualitudines per omnem uitam
aliquot expertus est; praecipue Cantabria domita, cum
etiam destillationibus iocinere uitiato ad desperationem
redactus contrariam et ancipitem rationem medendi necessario subiit: quia calida fomenta non proderant, frigidis curari coactus auctore Antonio Musa.

<milestone n="2" unit="section"/></p>
<p>Quasdam et anniuersarias ac tempore certo recurrentes experiebatur; nam sub natalem suum plerumque
languebat; et initio ueris praecordiorum inflatione temptabatur, austrinis autem tempestatibus grauedine. quare
quassato corpore neque frigora neque aestus facile
tolerabat.</p></div2>
<div2 type="chapter" n="82">
<milestone n="1" unit="section"/><p>hieme quaternis cum pingui toga tunicis et
subucula et thorace laneo et feminalibus et tibialibus
muniebatur, aestate apertis cubiculi foribus ac saepe
in peristylo saliente aqua atque etiam uentilante aliquo
cubabat. solis uero ne hiberni quidem patiens, domi
quoque non nisi petasatus sub diuo spatiabatur. itinera
lectica et noctibus fere eaque lenta ac minuta faciebat,
ut Praeneste uel Tibur biduo procederet; ac si quo
peruenire mari posset, potius nauigabat.
<milestone n="2" unit="section"/>
uerum tantam

infirmitatem magna cura tuebatur, in primis lauandi
raritate; unguebatur enim saepius aut sudabat ad flammam, deinde perfundebatur egelida aqua uel sole multo
tepefacta. at quotiens neruorum causa marinis Albulisque calidis utendum esset, contentus hoc erat ut insidens ligneo solio, quod ipse Hispanico uerbo duretam
uocabat, manus ac pedes alternis iactaret.</p></div2>
<div2 type="chapter" n="83">
<milestone n="1" unit="section"/>
<p>Exercitationes campestres equorum et armorum
statim post ciuilia bella omisit et ad pilam primo
folliculumque transiit, mox nihil aliud quam uectabatur et deambulabat, ita ut in extremis spatiis subsultim
decurreret &dagger;sestertio uel lodicula inuolutus. animi laxandi causa modo piscabatur hamo, modo talis aut
ocellatis nucibusque ludebat cum pueris minutis, quos
facie et garrulitate amabilis undique conquirebat, praecipue Mauros et Syros. nam pumilos atque distortos
et omnis generis eiusdem ut ludibria naturae malique
ominis abhorrebat.</p></div2>
<div2 type="chapter" n="84">
<milestone n="1" unit="section"/>
<p>Eloquentiam studiaque liberalia ab aetate prima
et cupide et laboriosissime exercuit. Mutinensi bello in
tanta mole rerum et legisse et scripsisse et declamasse
cotidie traditur. nam deinceps neque in senatu neque
apud populum neque apud milites locutus est umquam
nisi meditata et composita oratione, quamuis non deficeretur ad subita extemporali facultate.
<milestone n="2" unit="section"/>
ac ne periculum memoriae adiret aut in ediscendo tempus absumeret, instituit recitare omnia. sermones quoque cum
singulis atque etiam cum Liuia sua grauiores non nisi
scriptos et e libello habebat, ne plus minusue loqueretur ex tempore. pronuntiabat dulci et proprio quodam oris sono dabatque assidue phonasco operam; sed
nonnumquam infirmatis faucibus praeconis uoce ad populum contionatus est.</p></div2>
<div2 type="chapter" n="85">
<milestone n="1" unit="section"/>
<p>Multa uarii generis prosa oratione composuit, ex
quibus nonnulla in coetu familiarium uelut in auditorio
recitauit, sicut 'rescripta Bruto de Catone,' quae
uolumina cum iam senior ex magna parte legisset, fatigatus Tiberio tradidit perlegenda; item 'hortationes ad
philosophiam,' et aliqua 'de uita sua,' quam tredecim
libris Cantabrico tenus bello nec ultra exposuit.
<milestone n="2" unit="section"/>
poetica
summatim attigit. unus liber extat scriptus ab eo
hexametris uersibus, cuius et argumentum et titulus
est 'Sicilia'; extat alter aeque modicus 'epigrammatum,' quae fere tempore balinei meditabatur. nam
tragoediam magno impetu exorsus, non succedenti stilo,
aboleuit quaerentibusque amicis, quidnam Aiax ageret,
respondit Aiacem suum in spongiam incubuisse.</p></div2>
<div2 type="chapter" n="86">
<milestone n="1" unit="section"/>
<p>Genus eloquendi secutus est elegans et temperatum
uitatis sententiarum ineptiis atque concinnitate et 'reconditorum uerborum,' ut ipse dicit, 'fetoribus';
praecipuamque curam duxit sensum animi quam apertissime exprimere. quod quo facilius efficeret aut necubi lectorem uel auditorem obturbaret ac moraretur,
neque praepositiones urbibus addere neque coniunctiones
saepius iterare dubitauit, quae detractae afferunt aliquid
obscuritatis, etsi gratiam augent.
<milestone n="2" unit="section"/>
cacozelos et antiquarios, ut diuerso genere uitiosos, pari fastidio spreuit
exagitabatque nonnumquam; in primis Maecenatem
suum, cuius 'myrobrechis,' ut ait, 'cincinnos' usque
quaque persequitur et imitando per iocum irridet. sed
nec Tiberio parcit et exoletas interdum et reconditas
uoces aucupanti. M. quidem Antonium ut insanum increpat, quasi ea scribentem, quae mirentur potius homines quam intellegant; deinde ludens malum et inconstans in eligendo genere dicendi ingenium eius, addit
haec:
<milestone n="3" unit="section"/>
'tuque dubitas, Cimberne Annius an Veranius Flaccus imitandi sint tibi, ita ut uerbis,
quae Crispus Sallustius excerpsit ex Originibus Catonis, utaris? an potius Asiaticorum oratorum inani[bu]s sententiis uerborum uolubilitas in nostrum sermonem transferenda?' et quadam epistula Agrippinae neptis ingenium conlaudans:
'sed opus est,' inquit, 'dare te operam, ne moleste
scribas et loquaris.'</p></div2>
<div2 type="chapter" n="87">
<milestone n="1" unit="section"/>
<p>Cotidiano sermone quaedam frequentius et notabiliter usurpasse eum, litterae ipsius autographae ostentant, in quibus identidem, cum aliquos numquam soluturos significare uult, 'ad K(a)l(endas) Graecas soluturos' ait; et cum hortatur ferenda esse praesentia,
qualiacumque sint: 'contenti simus hoc Catone'; et
ad exprimendam festinatae rei uelocitatem: 'celerius
quam asparagi cocuntur.'
<milestone n="2" unit="section"/>
ponit assidue et pro stulto
'baceolum apud pullum pulleiaceum' et pro cerrito
'uacerrosum' et 'uapide' se habere pro male et 'betizare' pro languere, quod uulgo 'lachanizare' dicitur;
item 'simus' pro sumus et 'domos' genetiuo casu singulari pro domuos. nec umquam aliter haec duo, ne
quis mendam magis quam consuetudinem putet.

<milestone n="3" unit="section"/></p>
<p>Notaui et in chirographo eius illa praecipue: non
diuidit uerba nec ab extrema parte uersuum abundantis
litteras in alterum transfert, sed ibidem statim subicit
circumducitque.</p></div2>
<div2 type="chapter" n="88">
<milestone n="1" unit="section"/><p>orthographiam, id est formulam rationemque scribendi a grammaticis institutam, non adeo
custodi[i]t ac uidetur eorum potius sequi opinionem,
qui perinde scribendum ac loquamur existiment. nam
quod saepe non litteras modo sed syllabas aut permutat
aut praeterit, communis hominum error est. nec ego
id notarem, nisi mihi mirum uideretur tradidisse aliquos, legato eum consulari successorem dedisse ut
rudi et indocto, cuius manu 'ixi' pro ipsi scriptum animaduerterit. quotiens autem per notas scribit, B pro
A, C pro B ac deinceps eadem ratione sequentis litteras
ponit; pro X autem duplex A.</p></div2>
<div2 type="chapter" n="89">
<milestone n="1" unit="section"/>
<p>Ne Graecarum quidem disciplinarum leuiore studio
tenebatur. in quibus et ipsis praestabat largiter magistro dicendi usus Apollodoro Pergameno, quem iam
grandem natu Apolloniam quoque secum ab urbe iuuenis
adhuc eduxerat, deinde eruditione etiam uaria repletus
[s]per Arei philosophi filiorumque eius Dionysi et Nicanoris contubernium; non tamen ut aut loqueretur expedite aut componere aliquid auderet; nam et si quid
res exigeret, Latine formabat uertendumque alii dabat.
sed plane poematum quoque non imperitus, delectabatur
etiam comoedia ueteri et saepe eam exhibuit spectaculis publicis.
<milestone n="2" unit="section"/>
In euoluendis utriusque linguae auctoribus nihil aeque sectabatur, quam praecepta et exempla
publice uel priuatim salubria, eaque ad uerbum excerpta aut ad domesticos aut ad exercituum prouinciarumque rectores aut ad urbis magistratus plerumque
mittebat, prout quique monitione indigerent. etiam
libros totos et senatui recitauit et populo notos per
edictum saepe fecit, ut orationes Q. Metelli 'de prole
augenda' et Rutili 'de modo aedificiorum,' quo
magis persuaderet utramque rem non a se primo animaduersam, sed antiquis iam tunc curae fuisse.

<milestone n="3" unit="section"/></p>
<p>Ingenia saeculi sui omnibus modis fouit. recitantis
et benigne et patienter audiit, nec tantum carmina et
historias, sed et orationes et dialogos. componi tamen
aliquid de se nisi et serio et a praestantissimis offendebatur, admonebatque praetores ne paterentur nomen
suum commissionibus obsolefieri.</p></div2>
<div2 type="chapter" n="90">
<milestone n="1" unit="section"/>
<p>Circa religiones talem accepimus. tonitrua et fulgura paulo infirmius expauescebat, ut semper et ubique pellem uituli marini circumferret pro remedio atque
ad omnem maioris tempestatis suspicionem in abditum
et concamaratum locum se reciperet, consternatus olim
per nocturnum iter transcursu fulguris, ut praediximus.</p></div2>
<div2 type="chapter" n="91">
<milestone n="1" unit="section"/>
<p>Somnia neque sua neque aliena de se neglegebat.
Philippensi acie quamuis statuisset non egredi tabernaculo propter ualitudinem, egressus est tamen amici
somnio monitus; cessitque res prospere, quando captis
castris lectica eius, quasi ibi cubans remansisset, concursu hostium confossa atque lacerata est. ipse per
omne uer plurima et formidulosissima et uana et irrita
uidebat, reliquo tempore rariora et minus uana.
<milestone n="2" unit="section"/>
cum
dedicatam in Capitolio aedem Tonanti Ioui assidue frequentaret, somniauit queri Capitolinum Iouem cultores
sibi abduci seque respondisse Tonantem pro ianitore
ei appositum; ideoque mox tintinnabulis fastigium aedis
redimiit, quod ea fere ianuis dependebant. ex nocturno
uisu etiam stipem quotannis die certo emendicabat a
populo cauam manum asses porrigentibus praebens.</p></div2>
<div2 type="chapter" n="92">
<milestone n="1" unit="section"/>
<p>Auspicia et omina quaedam pro certissimis obseruabat: si mane sibi calceus perperam ac sinister pro

dextro induceretur, ut dirum; si terra mariue ingrediente se longinquam profectionem forte rorasset, ut
laetum maturique et prosperi reditus. sed et ostentis
praecipue mouebatur. enatam inter iuncturas lapidum
ante domum suam palmam in conpluuium deorum Penatium transtulit, utque coalesceret magno opere curauit.

<milestone n="2" unit="section"/>
apud insulam Capreas ueterrimae ilicis demissos iam
ad terram languentisque ramos conualuisse aduentu suo,
adeo laetatus est, ut eas cum re p. Neapolitanorum
permutauerit Aenaria data. obseruabat et dies quosdam, ne aut postridie nundinas quoquam proficisceretur
aut Nonis quicquam rei seriae incoharet; nihil in hoc
quidem aliud deuitans, ut ad Tiberium scribit, quam
<foreign lang="greek">dusfhmi/an</foreign> nominis.</p></div2>
<div2 type="chapter" n="93">
<milestone n="1" unit="section"/>
<p>Peregrinarum caerimoniarum sicut ueteres ac praeceptas reuerentissime coluit, ita ceteras contemptui
habuit. namque Athenis initiatus, cum postea Romae
pro tribunali de priuilegio sacerdotum Atticae Cereris
cognosceret et quaedam secretiora proponerentur, dimisso consilio et corona circumstantium solus audiit
disceptantes. at contra non modo in peragranda
Aegypto paulo deflectere ad uisendum Apin supersedit,
sed et Gaium nepotem, quod Iudaeam praeteruehens
apud Hierosolyma[m] non supplicasset, conlaudauit.</p></div2>
<div2 type="chapter" n="94">
<milestone n="1" unit="section"/>
<p>Et quoniam ad haec uentum est, non ab re fuerit
subtexere, quae ei prius quam nasceretur et ipso natali
die ac deinceps euenerint, quibus futura magnitudo
eius et perpetua felicitas sperari animaduertique posset.

<milestone n="2" unit="section"/></p>
<p>Velitris antiquitus tacta de caelo parte muri responsum est eius oppidi ciuem quandoque rerum potiturum;
qua fiducia Veliterni et tunc statim et postea saepius
paene ad exitium sui cum populo R. belligerauerant;
sero tandem documentis apparuit ostentum illud Augusti
potentiam portendisse.

<milestone n="3" unit="section"/></p>
<p>Auctor est Iulius Marathus, ante paucos quam nasceretur menses prodigium Romae factum publice, quo
denuntiabatur, regem p(opulo) R(omano) naturam parturire; senatum exterritum censuisse, ne quis illo anno
genitus educaretur; eos qui grauidas uxores haberent,
quod ad se quisque spem traheret, curasse ne senatus
consultum ad aerarium deferretur.

<milestone n="4" unit="section"/></p>
<p>In Asclepiadis Mendetis Theologumenon libris lego,
Atiam, cum ad sollemne Apollinis sacrum media nocte
uenisset, posita in templo lectica, dum ceterae matronae dormirent, obdormisse; draconem repente irrepsisse
ad eam pauloque post egressum; illam expergefactam
quasi a concubitu mariti purificasse se; et statim in
corpore eius extitisse maculam uelut picti draconis nec
potuisse umquam exigi, adeo ut mox publicis balineis
perpetuo abstinuerit; Augustum natum mense decimo
et ob hoc Apollinis filium existimatum. eadem Atia,
prius quam pareret, somniauit intestina sua ferri ad
sidera explicarique per omnem terrarum et caeli ambitum. somniauit et pater Octauius utero Atiae iubar
solis exortum.

<milestone n="5" unit="section"/></p>
<p>Quo natus est die, cum de Catilinae coniuratione
ageretur in curia et Octauius ob uxoris puerperium
serius affuisset, nota ac uulgata res est P. Nigidium
comperta morae causa, ut horam quoque partus acceperit, affirmasse dominum terrarum orbi natum.
Octauio postea, cum per secreta Thraciae exercitum
duceret, in Liberi patris luco barbara caerimonia de
filio consulenti, idem affirmatum est a sacerdotibus,
quod infuso super altaria mero tantum flammae emicuisset, ut supergressa fastigium templi ad caelum
usque ferretur, unique omnino Magno Alexandro apud
easdem aras sacrificanti simile prouenisset ostentum.

<milestone n="6" unit="section"/>
atque etiam sequenti statim nocte uidere uisus est
filium mortali specie ampliorem, cum fulmine et sceptro
exuuiisque Iouis Optimi Maximi ac radiata corona, super
laureatum currum, bis senis equis candore eximio trahentibus. infans adhuc, ut scriptum apud C. Drusum
extat, repositus uespere in cunas a nutricula loco
plano, postera luce non comparuit diuque quaesitus
tandem in altissima turri repertus est iacens contra
solis exortum.

<milestone n="7" unit="section"/></p>
<p>Cum primum fari coepisset, in auito suburbano
obstrepentis forte ranas silere iussit, atque ex eo negantur ibi ranae coaxare. ad quartum lapidem Campanae uiae in nemore prandenti ex inprouiso aquila
panem ei e manu rapuit et, cum altissime euolasset,
rursus ex inprouiso leniter delapsa reddidit.

<milestone n="8" unit="section"/></p>
<p>Q. Catulus post dedicatum Capitolium duabus continuis noctibus somniauit: prima, Iouem Optimum Maximum e praetextatis compluribus circum aram ludentibus
unum secreuisse atque in eius sinum signum rei p. quod
manu gestaret reposuisse; at insequenti, animaduertisse
se in gremio Capitolini Iouis eundem puerum, quem
cum detrahi iussisset, prohibitum monitu dei, tamquam
is ad tutelam rei p. educaretur; ac die proximo obuium sibi Augustum, cum incognitum alias haberet,
non sine admiratione contuitus simillimum dixit puero,
de quo somniasset. quidam prius somnium Catuli aliter
exponunt, quasi Iuppiter compluribus praetextatis tutorem a se poscentibus unum ex eis demonstrasset,
ad quem omnia desideria sua referrent, eiusque osculum delibatum digitis ad os suum rettulisset.

<milestone n="9" unit="section"/></p>
<p>M. Cicero C. Caesarem in Capitolium prosecutus
somnium pristinae noctis familiaribus forte narrabat:
puerum facie liberali demissum e caelo catena aurea
ad fores Capitoli constitisse eique Iouem flagellum tradidisse; deinde repente Augusto uiso, quem ignotum
plerisque adhuc auunculus Caesar ad sacrificandum acciuerat, affirmauit ipsum esse, cuius imago secundum
quietem sibi obuersata sit.

<milestone n="10" unit="section"/></p>
<p>Sumenti uirilem togam tunica lati claui resuta ex
utraque parte ad pedes decidit. fuerunt qui interpretarentur, non aliud significare, quam ut is ordo cuius
insigne id esset quandoque ei subiceretur.

<milestone n="11" unit="section"/></p>
<p>Apud Mundam Diuus Iulius castris locum capiens
cum siluam caederet, arborem palmae repertam conseruari ut omen uictoriae iussit; ex ea continuo enata
suboles adeo in paucis diebus adoleuit, ut non aequiperaret modo matricem, uerum et obtegeret frequentareturque columbarum nidis, quamuis id auium genus
duram et asperam frondem maxime uitet. illo et praecipue ostento motum Caesarem ferunt, ne quem alium
sibi succedere quam sororis nepotem uellet.

<milestone n="12" unit="section"/></p>
<p>In secessu Apolloniae Theogenis mathematici pergulam comite Agrippa ascenderat; cum Agrippae, qui
prior consulebat, magna et paene incredibilia praedicerentur, reticere ipse genituram suam nec uelle edere
perseuerabat, metu ac pudore ne minor inueniretur.
qua tamen post multas adhortationes uix et cunctanter
edita exiliuit Theogenes adorauitque eum. tantam mox
fiduciam fati Augustus habuit, ut thema suum uulgauerit nummumque argenteum nota sideris Capricorni,
quo natus est, percusserit.</p></div2>
<div2 type="chapter" n="95">
<milestone n="1" unit="section"/>
<p>Post necem Caesaris reuerso ab Apollonia et ingrediente eo urbem repente liquido ac puro sereno circulus ad speciem caelestis arcus orbem solis ambiit ac
subinde Iuliae Caesaris filiae monimentum fulmine ictum
est. primo autem consulatu et augurium capienti duodecim se uultures ut Romulo ostenderunt et immolanti
omnium uictimarum iocinera replicata intrinsecus ab
ima fibra paruerunt, nemine peritorum aliter coiectante
quam laeta per haec et magna portendi.</p></div2>
<div2 type="chapter" n="96">
<milestone n="1" unit="section"/>
<p>Quin et bellorum omnium euentus ante praesensit.
contractis ad Bononiam triumuirorum copiis aquila tentorio eius supersedens duos coruos hinc et inde infestantis afflixit et ad terram dedit, notante omni exercitu futuram quandoque inter collegas discordiam talem
qualis secuta est, atque exitum praesagiente. &lt; . . . &gt;
Philippos Thessalus quidam de futura uictoria nuntiauit auctore Diuo Caesare, cuius sibi species itinere
auio occurrisset.

<milestone n="2" unit="section"/></p>
<p>Circa Perusiam sacrificio non litanti cum augeri
hostias imperasset ac subita eruptione hostes omnem
rei diuinae apparatum abstulissent, constitit inter haruspices, quae periculosa et aduersa sacrificanti denuntiata essent, cuncta in ipsos recasura qui exta haberent;
neque aliter euenit. pridie quam Siciliensem pugnam
classe committeret, deambulanti in litore piscis e mari
exiliuit et ad pedes iacuit. apud Actium descendenti
in aciem asellus cum asinario occurrit: homini Eutychus, bestiae Nicon erat nomen; utriusque simulacrum

aeneum uictor posuit in templo, in quod castrorum
suorum locum uertit.</p></div2>
<div2 type="chapter" n="97">
<milestone n="1" unit="section"/>
<p>Mors quoque eius, de qua dehinc dicam, diuinitasque post mortem euidentissimis ostentis praecognita
est. cum lustrum in campo Martio magna populi frequentia conderet, aquila eum saepius circumuolauit
transgressaque in uicinam aedem super nomen Agrippae
ad primam litteram sedit; quo animaduerso uota, quae
in proximum lustrum suscipi mos est, collegam suum
Tiberium nuncupare iussit: nam se, quanquam conscriptis paratisque iam tabulis, negauit suscepturum
quae non esset soluturus.
<milestone n="2" unit="section"/>
sub idem tempus ictu fulminis ex inscriptione statuae eius prima nominis littera
effluxit; responsum est, centum solos dies posthac uicturum, quem numerum C littera notaret, futurumque
ut inter deos referretur, quod aesar, id est reliqua pars
e Caesaris nomine, Etrusca lingua deus uocaretur.

<milestone n="3" unit="section"/></p>
<p>Tiberium igitur in Illyricum dimissurus et Beneuentum usque prosecuturus, cum interpellatores aliis atque
aliis causis in iure dicendo detinerent, exclamauit, quod
et ipsum mox inter omina relatum est: non, si omnia
morarentur, amplius se posthac Romae futurum; atque itinere incohato Asturam perrexit et inde
praeter consuetudinem de nocte ad occasionem aurae
euectus causam ualitudinis contraxit ex profluuio alui.</p></div2>
<div2 type="chapter" n="98">
<milestone n="1" unit="section"/><p>tunc Campaniae ora proximisque insulis circuitis Caprearum quoque secessui quadriduum impendit remississimo ad otium et ad omnem comitatem animo.

<milestone n="2" unit="section"/></p>
<p>Forte Puteolanum sinum praeteruehenti uectores
nautaeque de naui Alexandrina, quae tantum quod
appulerat, candidati coronatique et tura libantes fausta
omina et eximias laudes congesserant: per illum se
uiuere, per illum nauigare, libertate atque fortunis per illum frui. qua re admodum exhilaratus
quadragenos aureos comitibus diuisit iusque iurandum
et cautionem exegit a singulis, non alio datam summam
quam in emptionem Alexandrinarum mercium absumpturos.
<milestone n="3" unit="section"/>
sed et ceteros continuos dies inter uaria munuscula togas insuper ac pallia distribuit, lege proposita ut Romani Graeco, Graeci Romano habitu et sermone uterentur. spectauit assidue exercentes ephebos,
quorum aliqua adhuc copia ex uetere instituto Capreis
erat; isdem etiam epulum in conspectu suo praebuit
permissa, immo exacta iocandi licentia diripiendique
pomorum et obsoniorum rerumque &lt; . . . &gt; missilia. nullo
denique genere hilaritatis abstinuit.

<milestone n="4" unit="section"/></p>
<p>Vicinam Capreis insulam Apragopolim appellabat
a desidia secedentium illuc e comitatu suo. sed ex dilectis unum, Masgaban nomine, quasi conditorem insulae <foreign lang="greek">kti/sthn</foreign> uocare consueuerat. huius Masgabae ante
annum defuncti tumulum cum e triclinio animaduertisset
magna turba multisque luminibus frequentari, uersum
compositum ex tempore clare pronuntiauit:</p>
<l><foreign lang="greek">kti/stou de\ tu/mbon ei)sorw= purou/menon:</foreign>
conuersusque ad Thrasyllum Tiberi comitem contra
accubantem et ignarum rei interrogauit, cuiusnam poetae
putaret esse; quo haesitante subiecit alium:</l>
<l><foreign lang="greek">o(ra=|s fa/essi *masga/ban timw/menon;</foreign>
ac de hoc quoque consuluit. cum ille nihil aliud responderet quam, cuiuscumque essent optimos esse,
cachinnum sustulit atque in iocos effusus est.
<milestone n="5" unit="section"/>
mox
Neapolim traiecit quanquam etiam tum infirmis intestinis morbo uariante; tamen et quinquennale certamen
gymnicum honori suo institutum perspectauit et cum
Tiberio ad destinatum locum contendit. sed in redeundo
adgrauata ualitudine tandem Nolae succubuit reuocatumque ex itinere Tiberium diu secreto sermone detinuit
neque post ulli maiori negotio animum accommodauit.</l></div2>
<div2 type="chapter" n="99">
<milestone n="1" unit="section"/>
<p>Supremo die identidem exquirens, an iam de se tumultus foris esset, petito speculo capillum sibi comi
ac malas labantes corrigi praecepit et admissos amicos
percontatus, ecquid iis uideretur mi[ni]mum uitae commode transegisse, adiecit et clausulam:</p>
<l><foreign lang="greek">e)pei\ de\ pa/nu kalw=s pe/paistai, do/te kro/ton</foreign></l>
<l><foreign lang="greek">kai\ pa/ntes h(ma=s meta\ xara=s prope/myate.</foreign>
omnibus deinde dimissis, dum aduenientes ab urbe de
Drusi filia aegra interrogat, repente in osculis Liuiae
et in hac uoce defecit: 'Liuia, nostri coniugii
memor uiue, ac uale!' sortitus exitum facilem et
qualem semper optauerat.
<milestone n="2" unit="section"/>
nam fere quotiens audisset
cito ac nullo cruciatu defunctum quempiam, sibi et suis
<foreign lang="greek">eu)qanasi/an</foreign> similem&mdash;hoc enim et uerbo uti solebat
&mdash;precabatur. unum omnino ante efflatam animam
signum alienatae mentis ostendit, quod subito pauefactus
a quadraginta se iuuenibus abripi questus est. id quoque magis praesagium quam mentis deminutio fuit,
siquidem totidem milites praetoriani extulerunt eum in
publicum.</l></div2>
<div2 type="chapter" n="100">
<milestone n="1" unit="section"/><p>obiit in cubiculo eodem, quo pater Octauius,
duobus Sextis, Pompeio et Appuleio, cons. XIIII. Kal.
Septemb. hora diei nona, septuagesimo et sexto aetatis
anno, diebus V et XXX minus.

<milestone n="2" unit="section"/></p>
<p>Corpus decuriones municipiorum et coloniarum a
Nola Bouillas usque deportarunt noctibus propter anni
tempus, cum interdiu in basilica cuiusque oppidi uel
in aedium sacrarum maxima reponeretur. a Bouillis
equester ordo suscepit urbique intulit atque in uestibulo domus conlocauit. senatus et in funere ornando
et in memoria honoranda eo studio certatim progressus
est, ut inter alia complura censuerint quidam, funus
triumphali porta ducendum, praecedente Victoria quae
est in curia, canentibus neniam principum liberis utriusque sexus; alii, exequiarum die ponendos anulos aureos
ferreosque sumendos; nonnulli, ossa legenda per sacerdotes summorum collegiorum.
<milestone n="3" unit="section"/>
fuit et qui suaderet,
appellationem mensis Augusti in Septembrem transferendam, quod hoc genitus Augustus, illo defunctus
esset; alius, ut omne tempus a primo die natali ad
exitum eius saeculum Augustum appellaretur et ita in
fastos referretur. uerum adhibito honoribus modo bifariam laudatus est: pro aede Diui Iuli a Tiberio et
pro rostris ueteribus a Druso Tiberi filio, ac senatorum
umeris delatus in Campum crematusque.
<milestone n="4" unit="section"/>
nec defuit
uir praetorius, qui se effigiem cremati euntem in caelum uidisse iuraret. reliquias legerunt primores equestris ordinis tunicati et discincti pedibusque nudis ac
Mausoleo condiderunt. id opus inter Flaminiam uiam
ripamque Tiberis sexto suo consulatu extruxerat circumiectasque siluas et ambulationes in usum populi
iam tum publicarat.</p></div2>
<div2 type="chapter" n="101">
<milestone n="1" unit="section"/>
<p>Testamentum L. Planco C. Silio cons. III. Non. Apriles, ante annum et quattuor menses quam decederet,
factum ab eo ac duobus codicibus partim ipsius partim
libertorum Polybi et Hilarionis manu scriptum depositumque apud se uirgines Vestales cum tribus signatis
aeque uoluminibus protulerunt. quae omnia in senatu
aperta atque recitata sunt.
<milestone n="2" unit="section"/>
heredes instituit primos:
Tiberium ex parte dimidia et sextante, Liuiam ex parte
tertia, quos et ferre nomen suum iussit; secundos:
Drusum Tiberi filium ex triente, ex partibus reliquis
Germanicum liberosque eius tres sexus uirilis; tertio
gradu propinquos amicosque compluris. legauit populo
R. quadringenties, tribubus tricies quinquies sestertium, praetorianis militibus singula milia nummorum,
cohortibus urbanis quingenos, legionaris trecenos nummos; quam summam repraesentari iussit, nam et confiscatam semper repositamque habuerat.
<milestone n="3" unit="section"/>
reliqua legata
uarie dedit perduxitque quaedam ad uicena sestertia,
quibus soluendis annuum diem finiit, excusata rei familiaris mediocritate nec plus peruenturum ad heredes
suos quam milies et quingenties professus, quamuis
uiginti proximis annis quaterdecies milies ex testamentis amicorum percepisset, quod paene omne cum
duobus paternis patrimoniis ceterisque hereditatibus in
rem p. absumpsisset. Iulias filiam neptemque, si quid
iis accidisset, uetuit sepulcro suo inferri.
<milestone n="4" unit="section"/>
tribus uoluminibus, uno mandata de funere suo complexus est,
altero indicem rerum a se gestarum, quem uellet incidi
in aeneis tabulis, quae ante Mausoleum statuerentur,
tertio breuiarium totius imperii, quantum militum sub
signis ubique esset, quantum pecuniae in aerario et
fiscis et uectigaliorum residuis. adiecit et libertorum
seruorumque nomina, a quibus ratio exigi posset.

<milestone n="3" unit="Book"/></p></div2></div1>
<div1 type="life" n="tib.">
<head>Tiberius</head>
<div2 type="chapter" n="1">
<milestone n="1" unit="section"/>
<p>Patricia gens Claudia&mdash;fuit enim et alia plebeia,
nec potentia minor nec dignitate&mdash;orta est ex Regillis oppido Sabinorum. inde Romam recens conditam
cum magna clientium manu conmigrauit auctore Tito
Tatio consorte Romuli, uel, quod magis constat, Atta
Claudio gentis principe, post reges exactos sexto fere
anno; atque in patricias cooptata agrum insuper trans
Anienem clientibus locumque sibi ad sepulturam sub
Capitolio publice accepit.
<milestone n="2" unit="section"/>
deinceps procedente tempore
duodetriginta consulatus, dictaturas quinque, censuras
septem, triumphos sex, duas ouationes adepta est. cum
praenominibus cognominibusque uariis distingueretur,
Luci praenomen consensu repudiauit, postquam e duobus gentilibus praeditis eo alter latrocinii, caedis alter
conuictus est. inter cognomina autem et Neronis
assumpsit, quo[d] significatur lingua Sabina fortis ac
strenuus.</p></div2>
<div2 type="chapter" n="2">
<milestone n="1" unit="section"/>
<p>Multa multorum Claudiorum egregia merita, multa
etiam sequius admissa in rem p. extant. sed ut praecipua commemorem, Appius Caecus societatem cum
rege Pyrro ut parum salubrem iniri dissuasit. Claudius
Caudex primus freto classe traiecto Poenos Sicilia expulit. &dagger;Tibus Nero aduenientem ex Hispania cum ingentibus copiis Hasdrubalem, prius quam Hannibali
fratri coniungeretur, oppressit.
<milestone n="2" unit="section"/>
contra Claudius Regillianus, decemuir legibus scribendis, uirginem ingenuam per uim libidinis gratia in seruitutem asserere
conatus causa plebi fuit secedendi rursus a patribus.
Claudius &dagger;Drusus statua sibi diademata ad Appi Forum
posita Italiam per clientelas occupare temptauit. Claudius Pulcher apud Siciliam non pascentibus in auspicando pullis ac per contemptum religionis mari demersis,
quasi ut biberent quando esse nollent, proelium
nauale iniit; superatusque, cum dictatorem dicere a
senatu iuberetur, uelut iterum inludens discrimini publico Glycian uiatorem suum dixit.

<milestone n="3" unit="section"/></p>
<p>Extant et feminarum exempla diuersa aeque, siquidem gentis eiusdem utraque Claudia fuit, et quae
nauem cum sacris Matris deum Idaeae obhaerentem
Tiberino uado extraxit, precata propalam, ut ita demum se sequeretur, si sibi pudicitia constaret;
et quae nouo more iudicium maiestatis apud populum
mulier subiit, quod in conferta multitudine aegre procedente carpento palam optauerat, ut frater suus Pulcher reuiuisceret atque iterum classem amitteret, quo minor turba Romae foret.
<milestone n="4" unit="section"/>
praeterea notatissimum est, Claudios omnis, excepto dum taxat
P. Clodio, qui ob expellendum urbe Ciceronem plebeio
homini atque etiam natu minori in adoptionem se
dedit, optimates adsertoresque unicos dignitatis ac
potentiae patriciorum semper fuisse atque aduersus
plebem adeo uiolentos et contumaces, ut ne capitis
quidem quisquam reus apud populum mutare uestem
aut deprecari sustinuerit; nonnulli in altercatione et
iurgio tribunos plebi pulsauerint. etiam uirgo Vestalis
fratrem iniussu populi triumphantem ascenso simul
curru usque in Capitolium prosecuta est, ne uetare
aut intercedere fas cuiquam tribunorum esset.</p></div2>
<div2 type="chapter" n="3">
<milestone n="1" unit="section"/>
<p>Ex hac stirpe Tiberius Caesar genus trahit, et
quidem utrumque: paternum a Tiberio Nerone, maternum ab Appio Pulchro, qui ambo Appi Caeci filii
fuerunt. insertus est et Liuiorum familiae adoptato in
eam materno auo. quae familia, quanquam plebeia,
tamen et ipsa admodum floruit octo consulatibus,
censuris duabus, triumphis tribus, dictatura etiam ac
magisterio equitum honorata; clara et insignibus uiris
ac maxime Salinatore Drusisque.
<milestone n="2" unit="section"/>
Salinator uniuersas
tribus in censura notauit leuitatis nomine, quod, cum
se post priorem consulatum multa inrogata condemnassent, consulem iterum censoremque fecissent. Drusus hostium duce Drauso comminus trucidato sibi
posterisque suis cognomen inuenit. traditur etiam pro
praetore ex prouincia Gallia rettulisse aurum Senonibus olim in obsidione Capitolii datum nec, ut fama
est, extortum a Camillo. eius abnepos ob eximiam aduersus Gracchos operam patronus senatus dictus filium
reliquit, quem in simili dissensione multa uarie molientem diuersa factio per fraudem interemit.</p></div2>
<div2 type="chapter" n="4">
<milestone n="1" unit="section"/>
<p>Pater Tiberi, Nero, quaestor C. Caesaris Alexandrino
bello classi praepositus, plurimum ad uictoriam contulit.
quare et pontifex in locum P. Scipionis substitutus et
ad deducendas in Galliam colonias, in quis Narbo et
Arelate erant, missus est. tamen Caesare occiso, cunctis
turbarum metu abolitionem facti decernentibus, etiam
de praemiis tyrannicidarum referendum censuit.
<milestone n="2" unit="section"/>
praetura deinde functus, cum exitu anni discordia inter
triumuiros orta esset, retentis ultra iustum tempus
insignibus L. Antonium consulem triumuiri fratrem ad
Perusiam secutus, deditione a ceteris facta, solus permansit in partibus ac primo Praeneste, inde Neapolim
euasit seruisque ad pilleum frustra uocatis in Siciliam
profugit.
<milestone n="3" unit="section"/>
sed indigne ferens nec statim se in conspectum Sexti Pompei admissum et fascium usu prohibitum, ad M. Antonium traiecit in Achaiam. cum
quo breui reconciliata inter omnis pace Romam redit
uxoremque Liuiam Drusillam et tunc grauidam et ante
iam apud se filium enixam petenti Augusto concessit.
nec multo post diem obiit, utroque liberorum superstite, Tiberio Drusoque Neronibus.</p></div2>
<div2 type="chapter" n="5">
<milestone n="1" unit="section"/>
<p>Tiberium quidam Fundis natum existimauerunt secuti leuem coniecturam, quod materna eius auia Fundana fuerit et quod mox simulacrum Felicitatis ex s. c.
publicatum ibi sit. sed ut plures certioresque tradunt,
natus est Romae in Palatio XVI. Kal. Dec. M. Aemilio
Lepido iterum L. Munatio Planco conss. per bellum
Philippense. sic enim in fastos actaque in publica
relatum est. nec tamen desunt, qui partim antecedente
anno, Hirti ac Pansae, partim insequenti, Seruili Isaurici L.que Antoni[i] consulatu, genitum eum scribant.</p></div2>
<div2 type="chapter" n="6">
<milestone n="1" unit="section"/>
<p>Infantiam pueritiamque habuit laboriosam et exercitatam, comes usque quaque parentum fugae; quos
quidem apud Neapolim sub inruptionem hostis nauigium clam petentis uagitu suo paene bis prodidit, semel
cum a nutricis ubere, iterum cum a sinu matris
raptim auferretur ab iis, qui pro necessitate temporis
mulierculas leuare onere temptabant.
<milestone n="2" unit="section"/>
per Siciliam quoque et per Achaiam circumductus ac Lacedaemoniis
publice, quod in tutela Claudiorum erant, demandatus,
digrediens inde itinere nocturno discrimen uitae adiit
flamma repente e siluis undique exorta adeoque omnem
comitatum circumplexa, ut Liuiae pars uestis et capilli
amburerentur.
<milestone n="3" unit="section"/>
munera, quibus a Pompeia Sex. Pompei
sorore in Sicilia donatus est, chlamys et fibula, item
bullae aureae, durant ostendunturque adhuc Bais. post
reditum in urbem a M. Gallio senatore testamento
adoptatus hereditate adita mox nomine abstinuit, quod
Gallius aduersarum Augusto partium fuerat.

<milestone n="4" unit="section"/></p>
<p>Nouem natus annos defunctum patrem pro rostris
laudauit. dehinc pubescens Actiaco triumpho currum
Augusti comitatus est sinisteriore funali equo, cum
Marcellus Octauiae filius dexteriore ueheretur. praesedit et asticis ludis et Troiam circensibus lusit
ductor turmae puerorum maiorum.</p></div2>
<div2 type="chapter" n="7">
<milestone n="1" unit="section"/>
<p>Virili toga sumpta adulescentiam omnem spatiumque insequentis aetatis usque ad principatus initia per
haec fere transegit. munus gladiatorium in memoriam
patris et alterum in aui Drusi dedit, diuersis temporibus
ac locis, primum in foro, secundum in amphitheatro,
rudiaris quoque quibusdam reuocatis auctoramento centenum milium; dedit et ludos, sed absens: cuncta magnifice, inpensa matris ac uitrici.

<milestone n="2" unit="section"/></p>
<p>Agrippinam, Marco Agrippa genitam, neptem Caecili Attici equitis R., ad quem sunt Ciceronis epistulae,
duxit uxorem; sublatoque ex ea filio Druso, quanquam
bene conuenientem rursusque grauidam dimittere ac
Iuliam Augusti filiam confestim coactus est ducere non
sine magno angore animi, cum et Agrippinae consuetudine teneretur et Iuliae mores improbaret, ut quam
sensisset sui quoque sub priore marito appetentem,
quod sane etiam uulgo existimabatur.
<milestone n="3" unit="section"/>
sed Agrippinam
et abegisse post diuortium doluit et semel omnino ex
occursu uisam adeo contentis et [t]umentibus oculis
prosecutus est, ut custoditum sit ne umquam in conspectum ei posthac ueniret. cum Iulia primo concor
diter et amore mutuo uixit, mox dissedit et aliquanto
grauius, ut etiam perpetuo secubaret, intercepto communis fili pignore, qui Aquileiae natus infans extinctus
est. Drusum fratrem in Germania amisit, cuius corpus
pedibus toto itinere praegrediens Romam usque peruexit.</p></div2>
<div2 type="chapter" n="8">
<milestone n="1" unit="section"/>
<p>Ciuilium officiorum rudimentis regem Archelaum
Trallianos et Thessalos, uaria quosque de causa,
Augusto cognoscente defendit; pro Laodicenis Thyatirenis Chiis terrae motu afflictis opemque implorantibus
senatum deprecatus est; Fannium Caepionem, qui cum
Varrone Murena in Augustum conspirauerat, reum
maiestatis apud iudices fecit et condemnauit. interque
haec duplicem curam administrauit, annonae quae
artior inciderat, et repurgandorum tota Italia ergastulorum, quorum domini in inuidiam uenerant quasi exceptos supprimerent non solum uiatores sed et quos
sacramenti metus ad eius modi latebras compulisset.</p></div2>
<div2 type="chapter" n="9">
<milestone n="1" unit="section"/>
<p>Stipendia prima expeditione Cantabrica tribunus
militum fecit, dein ducto ad Orientem exercitu regnum
Armeniae Tigrani restituit ac pro tribunali diadema
imposuit. recepit et signa, quae M. Crasso ademerant
Parthi. post hoc Comatam Galliam anno fere rexit et
barbarorum incursionibus et principum discordia inquietam. exin Raeticum Vindelicumque bellum, inde
Pannonicum, inde Germanicum gessit.
<milestone n="2" unit="section"/>
Raetico atque
Vindelico gentis Alpinas, Pannonico Breucos et Dalmatas subegit, Germanico quadraginta milia dediticiorum traiecit in Galliam iuxtaque ripam Rheni sedibus
adsignatis conlocauit. quas ob res et ouans et curru
urbem ingressus est, prius, ut quidam putant, triumphalibus ornamentis honoratus, nouo nec antea cuiquam
tributo genere honoris.

<milestone n="3" unit="section"/></p>
<p>Magistratus et maturius incohauit et paene iunctim
percucurrit, quaesturam praeturam consulatum; interpositoque tempore consul iterum etiam tribuniciam
potestatem in quinquennium accepit.</p></div2>
<div2 type="chapter" n="10">
<milestone n="1" unit="section"/><p>tot prosperis confluentibus integra aetate ac ualitudine statuit repente
secedere seque e medio quam longissime amouere: dubium uxorisne taedio, quam neque criminari aut dimittere auderet neque ultra perferre posset, an ut
uitato assiduitatis fastidio auctoritatem absentia tueretur atque etiam augeret, si quando indiguisset sui res p.
quidam existimant, adultis iam Augusti liberis, loco
et quasi possessione usurpati a se diu secundi gradus
sponte cessisse exemplo M. Agrippae, qui M. Marcello
ad munera publica admoto Mytilenas abierit, ne aut
obstare aut obtrectare praesens uideretur.
<milestone n="2" unit="section"/>
quam causam et ipse, sed postea, reddidit. tunc autem honorum satietatem ac requiem laborum praetendens commeatum petit; neque aut matri suppliciter precanti aut
uitrico deseri se etiam in senatu conquerenti ueniam
dedit. quin et pertinacius retinentibus, cibo per quadriduum abstinuit. facta tandem abeundi potestate,
relictis Romae uxore et filio confestim Ostiam descendit, ne uerbo quidem cuiquam prosequentium reddito
paucosque admodum in digressu exosculatus.</p></div2>
<div2 type="chapter" n="11">
<milestone n="1" unit="section"/><p>ab Ostia
oram Campaniae legens inbecillitate Augusti nuntiata
paulum substitit. sed increbrescente rumore quasi ad
occasionem maioris spei commoraretur, tantum non
aduersis tempestatibus Rhodum enauigauit, amoenitate
et salubritate insulae iam inde captus cum ad eam ab
Armenia rediens appulisset. hic modicis contentus aedibus nec multo laxiore suburbano genus uitae ciuile
admodum instituit, sine lictore aut uiatore gymnasio
interdum obambulans mutuaque cum Graeculis officia
usurpans prope ex aequo.

<milestone n="2" unit="section"/></p>
<p>Forte quondam in disponendo die mane praedixerat,
quidquid aegrorum in ciuitate esset uisitare se uelle;
id a proximis aliter exceptum iussique sunt omnes
aegri in publicam porticum deferri ac per ualitudinum
genera disponi. perculsus ergo inopinata re diuque
quid ageret incertus, tandem singulos circuit excusans
factum etiam tenuissimo cuique et ignoto.
<milestone n="3" unit="section"/>
unum hoc
modo neque praeterea quicquam notatum est, in quo
exeruisse ius tribuniciae potestatis uisus sit: cum circa
scholas et auditoria professorum assiduus esset, moto
inter antisophistas grauiore iurgio, non defuit qui eum
interuenientem et quasi studiosiorem partis alterius
conuicio incesseret. sensim itaque regressus domum
repente cum apparitoribus prodiit citatumque pro tribunali uoce praeconis conuiciatorem rapi iussit in carcerem.

<milestone n="4" unit="section"/></p>
<p>Comperit deinde Iuliam uxorem ob libidines atque
adulteria damnatam repudiumque ei suo nomine ex
auctoritate Augusti remissum; et quamquam laetus
nuntio, tamen officii duxit, quantum in se esset, exorare filiae patrem frequentibus litteris et uel utcumque
meritae, quidquid umquam dono dedisset, concedere.

<milestone n="5" unit="section"/>
transacto autem tribuniciae potestatis tempore, confessus tandem, nihil aliud secessu deuitasse se quam
aemulationis cum C. Lucioque suspicionem, petit ut
sibi securo iam ab hac parte, conroboratis his et secundum locum facile tutantibus, permitteretur reuisere
necessitudines, quarum desiderio teneretur. sed neque
impetrauit ultroque etiam admonitus est, dimitteret
omnem curam suorum, quos tam cupide reliquisset.</p></div2>
<div2 type="chapter" n="12">
<milestone n="1" unit="section"/><p>remansit igitur Rhodi contra uoluntatem,
uix per matrem consecutus, ut ad uelandam ignominiam
quasi legatus Augusto abesset.

<milestone n="2" unit="section"/></p>
<p>Enimuero tunc non priuatum modo, sed etiam obnoxium et trepidum egit mediterraneis agris abditus
uitansque praeternauigantium officia, quibus frequentabatur assidue, nemine cum imperio aut magistratu
tendente quoquam quin deuerteret Rhodum. et accesserunt maioris sollicitudinis causae. namque priuignum
Gaium Orienti praepositum, cum uisendi gratia traiecisset Samum, alieniorem sibi sensit ex criminationibus
M. Lolli comitis et rectoris eius.
<milestone n="3" unit="section"/>
uenit etiam in suspicionem per quosdam beneficii sui centuriones a commeatu castra repetentis mandata ad complures dedisse
ambigua et quae temptare singulorum animos ad nouas
res uiderentur. de qua suspicione certior ab Augusto
factus non cessauit efflagitare aliquem cuiuslibet ordinis custodem factis atque dictis suis.</p></div2>
<div2 type="chapter" n="13">
<milestone n="1" unit="section"/><p>equi quoque
et armorum solitas exercitationes omisit redegitque se
deposito patrio habitu ad pallium et crepidas atque
in tali statu biennio fere permansit, contemptior in
dies et inuisior, adeo ut imagines eius et statuas Nemausenses subuerterint ac familiari quondam conuiuio
mentione eius orta extiterit qui Gaio polliceretur, confestim se, si iuberet, Rhodum nauigaturum caputque
exulis&mdash;sic enim appellabatur&mdash;relaturum.
<milestone n="2" unit="section"/>
quo
praecipue non iam metu sed discrimine coactus est,
tam suis quam matris inpensissimis precibus reditum
expostulare, impetrauitque adiutus aliquantum etiam
casu. destinatum Augusto erat, nihil super ea re nisi
ex uoluntate maioris fili statuere; is forte tunc M. Lollio
offensior, facilis exorabilisque in uitricum fuit. permittente ergo Gaio reuocatus est, uerum sub condicione
ne quam partem curamue rei p. attingeret.</p></div2>
<div2 type="chapter" n="14">
<milestone n="1" unit="section"/>
<p>Rediit octauo post secessum anno, magna nec incerta spe futurorum, quam et ostentis et praedictionibus ab initio aetatis conceperat.

<milestone n="2" unit="section"/></p>
<p>Praegnans eo Liuia cum an marem editura esset,
uariis captaret ominibus, ouum incubanti gallinae subductum nunc sua nunc ministrarum manu per uices
usque fouit, quoad pullus insigniter cristatus exclusus
est. ac de infante Scribonius mathematicus praeclara
spopondit, etiam regnaturum quandoque, sed sine regio
insigni, ignota scilicet tunc adhuc Caesarum potestate.

<milestone n="3" unit="section"/>
et ingresso primam expeditionem ac per Macedoniam
ducente exercitum in Syriam, accidit ut apud Philippos
sacratae olim uictricium legionum arae sponte subitis
conlucerent ignibus; et mox, cum Illyricum petens iuxta
Patauium adisset Geryonis oraculum, sorte tracta, qua
monebatur ut de consultationibus in Aponi fontem
talos aureos iaceret, euenit ut summum numerum iacti
ab eo ostenderent; hodieque sub aqua uisuntur hi tali.

<milestone n="4" unit="section"/>
ante paucos uero quam reuocaretur dies aquila numquam antea Rhodi conspecta in culmine domus eius
assedit; et pridie quam de reditu certior fieret, uestimenta mutanti tunica ardere uisa est. Thrasyllum quoque mathematicum, quem ut sapientiae professorem
contubernio admouerat, tum maxime expertus est affirmantem naue prouisa gaudium afferri; cum quidem

illum durius et contra praedicta cadentibus rebus ut
falsum et secretorum temere conscium, eo ipso momento, dum spatiatur una, praecipitare in mare destinasset.</p></div2>
<div2 type="chapter" n="15">
<milestone n="1" unit="section"/>
<p>Romam reuersus deducto in forum filio Druso
statim e Carinis ac Pompeiana domo Esquilias in hortos Maecenatianos transmigrauit totumque se ad quietem contulit, priuata modo officia obiens ac publicorum
munerum expers.

<milestone n="2" unit="section"/></p>
<p>Gaio et Lucio intra triennium defunctis adoptatur
ab Augusto simul cum fratre eorum M. Agrippa, coactus
prius ipse Germanicum fratris sui filium adoptare. nec
quicquam postea pro patre familias egit aut ius, quod
amiserat, ex ulla parte retinuit. nam neque donauit
neque manumisit, ne hereditatem quidem aut legata
percepit ulla aliter quam ut peculio referret accepta.
nihil ex eo tempore praetermissum est ad maiestatem
eius augendam ac multo magis, postquam Agrippa abdicato atque seposito certum erat, uni spem successionis
incumbere;</p></div2>
<div2 type="chapter" n="16">
<milestone n="1" unit="section"/><p>data rursus potestas tribunicia in quinquennium, delegatus pacandae Germaniae status, Parthorum legati mandatis Augusto Romae redditis eum quoque adire in prouincia iussi. sed nuntiata Illyrici defectione transiit ad curam noui belli, quod grauissimum
omnium externorum bellorum post Punica, per quindecim legiones paremque auxiliorum copiam triennio
gessit in magnis omnium rerum difficultatibus summaque frugum inopia.
<milestone n="2" unit="section"/>
et quanquam saepius reuocaretur,
tamen perseuerauit, metuens ne uicinus et praeualens
hostis instaret ultro cedentibus. ac perseuerantiae
grande pretium tulit, toto Illyrico, quod inter Italiam
regnumque Noricum et Thraciam et Macedoniam interque Danuuium flumen et sinum maris Hadriatici patet,
perdomito et in dicionem redacto.</p></div2>
<div2 type="chapter" n="17">
<milestone n="1" unit="section"/><p>cui gloriae amplior
adhuc ex oportunitate cumulus accessit. nam sub id
fere tempus Quintilius Varus cum tribus legionibus in
Germania periit, nemine dubitante quin uictores Germani iuncturi se Pannoniis fuerint, nisi debellatum
prius Illyricum esset. quas ob res triumphus ei decretus est multique et magni honores.
<milestone n="2" unit="section"/>
censuerunt
etiam quidam ut Pannonicus, alii ut Inuictus, nonnulli
ut Pius cognominaretur. sed de cognomine intercessit
Augustus, eo contentum repromittens, quod se defuncto suscepturus esset. triumphum ipse distulit
maesta ciuitate clade Variana; nihilo minus urbem
praetextatus et laurea coronatus intrauit positumque
in Saeptis tribunal senatu astante conscendit ac medius inter duos consules cum Augusto simul sedit;
unde populo consalutato circum templa deductus est.</p></div2>
<div2 type="chapter" n="18">
<milestone n="1" unit="section"/>
<p>Proximo anno repetita Germania cum animaduerteret
Varianam cladem temeritate et neglegentia ducis accidisse, nihil non de consilii sententia egit; semper alias
sui arbitrii contentusque se uno, tunc praeter consuetudinem cum compluribus de ratione belli communicauit. curam quoque solito exactiorem praestitit.
traiecturus Rhenum commeatum omnem ad certam
formulam adstrictum non ante transmisit, quam consistens apud ripam explorasset uehiculorum onera, ne
qua deportarentur nisi concessa aut necessaria.
<milestone n="2" unit="section"/>
trans
Rhenum uero eum uitae ordinem tenuit, ut sedens in
caespite nudo cibum caperet, saepe sine tentorio pernoctaret, praecepta sequentis diei omnia, et si quid
subiti muneris iniungendum esset, per libellos daret;
addita monitione ut, de quo quisque dubitaret, se nec
alio interprete quacumque uel noctis hora uteretur.</p></div2>
<div2 type="chapter" n="19">
<milestone n="1" unit="section"/><p>disciplinam acerrime exegit animaduersionum et ignominiarum generibus ex antiquitate repetitis atque
etiam legato legionis, quod paucos milites cum liberto
suo trans ripam uenatum misisset, ignominia notato.
proelia, quamuis minimum fortunae casibusque permitteret, aliquanto constantius inibat, quotiens lucubrante se subito ac nullo propellente decideret lumen
et extingueretur, confidens, ut aiebat, ostento sibi a
maioribus suis in omni ducatu expertissimo. sed re
prospere gesta non multum afuit quin a Bructero
quodam occideretur, cui inter proximos uersanti et
trepidatione detecto tormentis expressa confessio est
cogitati facinoris.</p></div2>
<div2 type="chapter" n="20">
<milestone n="1" unit="section"/><p>a Germania in urbem post biennium
regressus triumphum, quem distulerat, egit prosequentibus etiam legatis, quibus triumphalia ornamenta impetrarat. ac prius quam in Capitolium flecteret, descendit
e curru seque praesidenti patri ad genua summisit.
Batonem Pannonium ducem ingentibus donatum praemiis Rauennam transtulit, gratiam referens, quod se
quondam cum exercitu iniquitate loci circumclusum
passus esset euadere. prandium dehinc populo mille
mensis et congiarium trecenos nummos uiritim dedit.
dedicauit et Concordiae aedem, item Pollucis et Castoris
suo fratrisque nomine de manubiis.</p></div2>
<div2 type="chapter" n="21">
<milestone n="1" unit="section"/><p>ac non multo
post lege per consules lata, ut prouincias cum Augusto
communiter administraret simulque censum a[u]geret,
condito lustro in Illyricum profectus est. et statim
ex itinere reuocatus iam quidem adfectum, sed tamen
spirantem adhuc Augustum repperit fuitque una secreto per totum diem.

<milestone n="2" unit="section"/></p>
<p>Scio uulgo persuasum quasi egresso post secretum
sermonem Tiberio uox Augusti per cubicularios excepta sit: 'miserum populum R., qui sub tam lentis maxillis erit.' ne illud quidem ignoro aliquos
tradidisse, Augustum palam nec dissimulanter morum
eius diritatem adeo improbasse, ut nonnumquam remissiores hilarioresque sermones superueniente eo abrumperet; sed expugnatum precibus uxoris adoptionem
non abnuisse, uel etiam ambitione tractum, ut tali
successore desiderabilior ipse quandoque fieret.
<milestone n="3" unit="section"/>
adduci
tamen nequeo quin existimem, circumspectissimum et
prudentissimum principem in tanto praesertim negotio
nihil temere fecisse; sed uitiis Tiberi[i] uirtutibusque
perpensis potiores duxisse uirtutes, praesertim cum et
rei p. causa adoptare se eum pro contione iurauerit
et epistulis aliquot ut peritissimum rei militaris utque
unicum p. R. praesidium prosequatur. ex quibus in
exemplum pauca hinc inde subieci.

<milestone n="4" unit="section"/></p>
<p>'Vale, iucundissime Tiberi, et feliciter rem
gere, <foreign lang="greek">e)moi\ kai\ tai=s</foreign> &dagger;<foreign lang="greek">mouis3as3ais3t strathgw=n</foreign>.
iucundissime et ita sim felix, uir fortissime et
dux <foreign lang="greek">nomimw/tate</foreign>, uale.

<milestone n="5" unit="section"/></p>
<p>Ordinem aestiuorum tuorum ego uero &lt; . . . &gt;,
mi Tiberi, et inter tot rerum difficultates <foreign lang="greek">kai\ tosau/thn
a)poqum</foreign>[<foreign lang="greek">e</foreign>]<foreign lang="greek">i/an tw=n strateuome/nwn</foreign> non
potuisse quemquam prudentius gerere se quam
tu gesseris, existimo. [h]ii quoque qui tecum
fuerunt omnes confitentur, uersum illum
in te posse dici:</p>
<l>unus homo nobis uigilando restituit rem.

<milestone n="6" unit="section"/></l>
<p>Siue quid incidit de quo sit cogitandum diligentius, siue quid stomachor, ualde medius
Fidius Tiberium meum desidero succurritque
uersus ille Homericus:</p>
<l><foreign lang="greek">tou/tou g' e(spome/noio kai\ e)k puro\s ai)qome/noio</foreign></l>
<l><foreign lang="greek">a)/mfw nosth/saimen, e)pei\ peri/oide noh=sai.</foreign>

<milestone n="7" unit="section"/></l>
<p>Attenuatum te esse continuatione laborum
cum audio et lego, di me perdant nisi cohorrescit corpus meum; teque oro ut parcas tibi,
ne si te languere audierimus, et ego et mater
tua expiremus et summa imperi sui populus R.
periclitetur.</p>
<p>Nihil interest ualeam ipse necne, si tu non
ualebis.</p>
<p>Deos obsecro, ut te nobis conseruent et
ualere nunc et semper patiantur, si non p. R.
perosi sunt.'</p></div2>
<div2 type="chapter" n="22">
<milestone n="1" unit="section"/>
<p>Excessum Augusti non prius palam fecit, quam
Agrippa iuuene interempto. hunc tribunus militum
custos appositus occidit lectis codicillis, quibus ut id
faceret iubebatur; quos codicillos dubium fuit, Augustusne moriens reliquisset, quo materiam tumultus post
se subduceret; an nomine Augusti Liuia et ea conscio
Tiberio an ignaro, dictasset. Tiberius renuntianti tribuno, factum esse quod imperasset, neque imperasse
se et redditurum eum senatui rationem respondit,
inuidiam scilicet in praesentia uitans. nam mox silentio rem obliterauit.</p></div2>
<div2 type="chapter" n="23">
<milestone n="1" unit="section"/><p>iure autem tribuniciae potestatis
coacto senatu incohataque adlocutione derepente uelut
impar dolori congemuit, utque non solum uox sed et
spiritus deficeret optauit ac perlegendum librum Druso
filio tradidit. inlatum deinde Augusti testamentum,
non admissis signatoribus nisi senatorii ordinis, ceteris
extra curiam signa agnoscentibus, recitauit per libertum.
testamenti initium fuit: 'quoniam atrox fortuna
Gaium et Lucium filios mihi eripuit, Tiberius

Caesar mihi ex parte dimidia et sextante heres
esto.' quo et ipso aucta suspicio est opinantium successorem ascitum eum necessitate magis quam iudicio,
quando ita praefari non abstinuerit.</p></div2>
<div2 type="chapter" n="24">
<milestone n="1" unit="section"/>
<p>Principatum, quamuis neque occupare confestim
neque agere dubitasset, et statione militum, hoc est
ui et specie dominationis assumpta, diu tamen recusauit, impudentissimo mimo nunc adhortantis amicos
increpans ut ignaros, quanta belua esset imperium, nunc precantem senatum et procumbentem sibi
ad genua ambiguis responsis et callida cunctatione
suspendens, ut quidam patientiam rumperent atque
unus in tumultu proclamaret: 'aut agat aut desistat!'
alter coram exprobraret ceteros, quod polliciti sint
tarde praestare, sed ipsum, quod praestet tarde polliceri.
<milestone n="2" unit="section"/>
tandem quasi coactus et querens miseram et
onerosam iniungi sibi seruitutem, recepit imperium;
nec tamen aliter, quam ut depositurum se quandoque
spem faceret. ipsius uerba sunt: 'dum ueniam ad id
tempus, quo uobis aequum possit uideri dare
uos aliquam senectuti meae requiem.'</p></div2>
<div2 type="chapter" n="25">
<milestone n="1" unit="section"/>
<p>Cunctandi causa erat metus undique imminentium
discriminum, ut saepe lupum se auribus tenere diceret. nam et seruus Agrippae Clemens nomine non
contemnendam manum in ultionem domini compararat
et L. Scribonius Libo uir nobilis res nouas clam moliebatur et duplex seditio militum in Illyrico et in Germania exorta est.
<milestone n="2" unit="section"/>
flagitabant ambo exercitus multa
extra ordinem, ante omnia ut aequarentur stipendio
praetorianis. Germaniciani quidem etiam principem
detractabant non a se datum summaque ui Germanicum, qui tum iis praeerat, ad capessendam rem p. urgebant, quanquam obfirmate resistentem. quem maxime
casum timens, partes sibi quas senatui liberet, tuendas
in re p. depoposcit, quando uniuersae sufficere solus
nemo posset nisi cum altero uel etiam cum pluribus.

<milestone n="3" unit="section"/>
simulauit et ualitudinem, quo aequiore animo Germanicus celerem successionem uel certe societatem principatus opperiretur. compositis seditionibus Clementem
quoque fraude deceptum redegit in potestatem. Libonem, ne quid in nouitate acerbius fieret, secundo
demum anno in senatu coarguit, medio temporis spatio
tantum cauere contentus; nam et inter pontifices sacrificanti simul pro secespita plumbeum cultrum subiciendum curauit et secretum petenti non nisi adhibito Druso
filio dedit dextramque obambulantis ueluti incumbens,
quoad perageretur sermo, continuit.</p></div2>
<div2 type="chapter" n="26">
<milestone n="1" unit="section"/>
<p>Verum liberatus metu ciuilem admodum inter initia
ac paulo minus quam priuatum egit. ex plurimis
maximisque honoribus praeter paucos et modicos non
recepit. natalem suum plebeis incurrentem circensibus
uix unius bigae adiectione honorari passus est. templa,
flamines, sacerdotes decerni sibi prohibuit, etiam statuas
atque imagines nisi permittente se poni; permisitque
ea sola condicione, ne inter simulacra deorum sed
inter ornamenta aedium ponerentur.
<milestone n="2" unit="section"/>
intercessit et quo
minus in acta sua iuraretur, et ne mensis September
Tiberius, October Liuius uocarentur. praenomen quoque imperatoris cognomenque patris patriae et ciuicam
in uestibulo coronam recusauit; ac ne Augusti quidem
nomen, quanquam hereditarium, nullis nisi ad reges ac
dynastas epistulis addidit. nec amplius quam mox tres
consulatus, unum paucis diebus, alterum tribus mensibus, tertium absens usque in Idus Maias gessit.</p></div2>
<div2 type="chapter" n="27">
<milestone n="1" unit="section"/>
<p>Adulationes adeo auersatus est, ut neminem senatorum aut officii aut negotii causa ad lecticam suam
admiserit, consularem uero satisfacientem sibi ac per
genua orare conantem ita suffugerit, ut caderet supinus; atque etiam, si quid in sermone uel in continua
oratione blandius de se diceretur, non dubitaret interpellare ac reprehendere et commutare continuo. dominus appellatus a quodam denuntiauit, ne se amplius
contumeliae causa nominaret. alium dicentem sacras
eius occupationes et rursus alium, auctore eo senatum
se a[u]disse, uerba mutare et pro auctore suasorem,
pro sacris laboriosas dicere coegit.</p></div2>
<div2 type="chapter" n="28">
<milestone n="1" unit="section"/><p>sed et aduersus
conuicia malosque rumores et famosa de se ac suis
carmina firmus ac patiens subinde iactabat in ciuitate libera linguam mentemque liberas esse
debere; et quondam senatu cognitionem de eius modi
criminibus ac reis flagitante: 'non tantum,' inquit,
'otii habemus, ut implicare nos pluribus negotiis debeamus; si hanc fenestram aperueritis,
nihil aliud agi sinetis: omnium inimicitiae hoc
praetexto ad uos deferentur.' extat et sermo eius
in senatu perciuilis: 'siquidem locutus aliter fuerit,
dabo operam ut rationem factorum meorum
dictorumque reddam; si perseuerauerit, in uicem
eum odero.'</p></div2>
<div2 type="chapter" n="29">
<milestone n="1" unit="section"/>
<p>Atque haec eo notabiliora erant, quod ipse in appellandis uenerandisque et singulis et uniuersis prope
excesserat humanitatis modum. dissentiens in curia a
Q. Haterio: 'ignoscas,' inquit, 'rogo, si quid aduersus
te liberius sicut senator dixero.' et deinde omnis
adloquens: 'dixi et nunc et saepe alias, p. c., bonum et salutarem principem, quem uos tanta
et tam libera potestate instruxistis, senatui
seruire debere et uniuersis ciuibus saepe et
plerumque etiam singulis; neque id dixisse me
paenitet, et bonos et aequos et fauentes uos
habui dominos et adhuc habeo.'</p></div2>
<div2 type="chapter" n="30">
<milestone n="1" unit="section"/>
<p>Quin etiam speciem libertatis quandam induxit
conseruatis senatui ac magistratibus et maiestate pristina et potestate. neque tam paruum quicquam neque
tam magnum publici priuatique negotii fuit, de quo
non ad patres conscriptos referretur: de uectigalibus
ac monopoliis, de extruendis reficiendisue operibus,
etiam de legendo uel exauctorando milite ac legionum
et auxiliorum discriptione, denique quibus imperium
prorogari aut extraordinaria bella mandari, quid et
qua[m] forma[m] regum litteris rescribi placeret. praefectum alae de ui et rapinis reum causam in senatu
dicere coegit. numquam curiam nisi solus intrauit;
lectica quondam intro latus aeger comites a se remouit.</p></div2>
<div2 type="chapter" n="31">
<milestone n="1" unit="section"/><p>quaedam aduersus sententiam suam decerni
ne questus quidem est. negante eo destinatos magistratus abesse oportere, ut praesentes honori adquiescerent, praetor designatus liberam legationem impetrauit. iterum censente, ut Trebianis legatam in opus
noui theatri pecuniam ad munitionem uiae transferre
concederetur, optinere non potuit quin rata uoluntas
legatoris esset. cum senatus consultum per discessionem
forte fieret, transeuntem eum in alteram partem, in
qua pauciores erant, secutus est nemo.

<milestone n="2" unit="section"/></p>
<p>Cetera quoque non nisi per magistratus et iure ordinario agebantur, tanta consulum auctoritate, ut legati
ex Africa adierint eos querentes, trahi se a Caesare
ad quem missi forent. nec mirum, cum palam esset,
ipsum quoque eisdem et assurgere et decedere uia.</p></div2>
<div2 type="chapter" n="32">
<milestone n="1" unit="section"/><p>corripuit consulares exercitibus praepositos, quod non
de rebus gestis senatui scriberent quodque de tribuendis
quibusdam militaribus donis ad se referrent, quasi
non omnium tribuendorum ipsi ius haberent. praetorem conlaudauit, quod honore inito consuetudinem
antiquam rettulisset de maioribus suis pro contione
memorandi. quorundam illustrium exequias usque ad
rogum frequentauit.

<milestone n="2" unit="section"/></p>
<p>Parem moderationem minoribus quoque et personis
et rebus exhibuit. cum Rhodiorum magistratus, quod
litteras publicas sine subscriptione ad se dederant, euocasset, ne uerbo quidem insectatus ac tantum modo
iussos subscribere remisit. Diogenes grammaticus,
disputare sabbatis Rhodi solitus, uenientem eum, ut se
extra ordinem audiret, non admiserat ac per seruolum
suum in septimum diem distulerat; hunc Romae salutandi sui causa pro foribus adstantem nihil amplius
quam ut post septimum annum rediret admonuit.
praesidibus onerandas tributo prouincias suadentibus
rescripsit boni pastoris esse tondere pecus, non
deglubere.</p></div2>
<div2 type="chapter" n="33">
<milestone n="1" unit="section"/>
<p>Paulatim principem exeruit praestititque etsi uarium
diu, commodiorem tamen saepius et ad utilitates publicas proniorem. ac primo eatenus interueniebat, ne quid
perperam fieret. itaque et constitutiones senatus quasdam rescidit et magistratibus pro tribunali cognoscentibus plerumque se offerebat consiliarium assidebatque iuxtim uel exaduersum in parte primori; et si quem
reorum elabi gratia rumor esset, subitus aderat iudices
que aut e plano aut e quaesitoris tribunali legum et
religionis et noxae, de qua cognoscerent, admonebat;
atque etiam, si qua in publicis moribus desidia aut
mala consuetudine labarent, corrigenda suscepit.</p></div2>
<div2 type="chapter" n="34">
<milestone n="1" unit="section"/><p>ludorum ac munerum impensas corripuit mercedibus
scaenicorum recisis paribusque gladiatorum ad certum
numerum redactis. Corinthiorum uasorum pretia in
immensum exarsisse tresque mullos triginta milibus
nummum uenisse grauiter conquestus, adhibendum
supellectili modum censuit annonamque macelli senatus arbitratu quotannis temperandam, dato aedilibus
negotio popinas ganeasque usque eo inhibendi, ut ne
opera quidem pistoria proponi uenalia sinerent. et ut
parsimoniam publicam exemplo quoque iuuaret, sollemnibus ipse cenis pridiana saepe ac semesa obsonia
apposuit dimidiatumque aprum, affirmans omnia eadem
habere, quae totum.

<milestone n="2" unit="section"/></p>
<p>Cotidiana oscula edicto prohibuit, item strenarum
commercium ne ultra Kal. Ian. exerceretur. consuerat
quadriplam stren[u]am, et de manu, reddere; sed offensus interpellari se toto mense ab iis qui potestatem
sui die festo non habuissent, ultra non tulit.</p></div2>
<div2 type="chapter" n="35">
<milestone n="1" unit="section"/><p>matronas prostratae pudicitiae, quibus accusator publicus deesset,
ut propinqui more maiorum de communi sententia
coercerent auctor fuit. eq(uiti) R(omano) iuris iurandi
gratiam fecit, uxorem in stupro generi compertam dimitteret, quam se numquam repudiaturum ante iurauerat.
<milestone n="2" unit="section"/>
feminae famosae, ut ad euitandas legum poenas
iure ac dignitate matronali exoluerentur, lenocinium
profiteri coeperant, et ex iuuentute utriusque ordinis
profligatissimus quisque, quominus in opera scaenae
harenaeque edenda senatus consulto teneretur, famosi
iudicii notam sponte subibant; eos easque omnes, ne
quod refugium in tali fraude cuiquam esset, exilio adfecit. senatori latum clauum ademit, cum cognosset
sub Kal. Iul. demigrasse in hortos, quo uilius post
diem aedes in urbe conduceret. alium e quaestura remouit, quod uxorem pridie sortitionem ductam postridie
repudiasset.</p></div2>
<div2 type="chapter" n="36">
<milestone n="1" unit="section"/><p>externas caerimonias, Aegyptios Iudaicosque ritus compescuit, coactis qui superstitione ea
tenebantur religiosas uestes cum instrumento omni
comburere. Iudaeorum iuuentutem per speciem sacramenti in prouincias grauioris caeli distribuit, reliquos
gentis eiusdem uel similia sectantes urbe summouit,
sub poena perpetuae seruitutis nisi obtemperassent.
expulit et mathematicos, sed deprecantibus ac se artem
desituros promittentibus ueniam dedit.</p></div2>
<div2 type="chapter" n="37">
<milestone n="1" unit="section"/>
<p>In primis tuendae pacis a grassaturis ac latrociniis
seditionumque licentia curam habuit. stationes militum
per Italiam solito frequentiores disposuit. Romae castra
constituit, quibus praetorianae cohortes uagae ante id
tempus et per hospitia dispersae continerentur.

<milestone n="2" unit="section"/></p>
<p>Populares tumultus et ortos grauissime coercuit
et ne orerentur sedulo cauit. caede in theatro per
discordiam admissa capita factionum et histriones,
propter quos dissidebatur, relegauit, nec ut reuocaret
umquam ullis populi precibus potuit euinci.
<milestone n="3" unit="section"/>
cum
Pollentina plebs funus cuiusdam primipilaris non prius
ex foro misisset quam extorta pecunia per uim heredibus ad gladiatorium munus, cohortem ab urbe et
aliam a Cotti regno dissimulata itineris causa detectis
repente armis concinentibusque signis per diuersas
portas in oppidum immisit ac partem maiorem plebei
ac decurionum in perpetua uincula coiecit. aboleuit
et ius moremque asylorum, quae usquam erant. Cyzicenis in ciues R. uiolentius quaedam ausis publice
libertatem ademit, quam Mithridatico bello meruerant.

<milestone n="4" unit="section"/></p>
<p>Hostiles motus nulla postea expeditione suscepta
per legatos compescuit, ne per eos quidem nisi cunctanter et necessario. reges infestos suspectosque comminationibus magis et querelis quam ui repressit; quosdam per blanditias atque promissa extractos ad se
non remisit, ut Marobodum Germanum, [t]Rhascuporim
Thracem, Archelaum Cappadocem, cuius etiam regnum
in formam prouinciae redegit.</p></div2>
<div2 type="chapter" n="38">
<milestone n="1" unit="section"/>
<p>Biennio continuo post adeptum imperium pedem
porta non extulit; sequenti tempore praeterquam in
propinqua oppida et, cum longissime, Antio tenus nusquam afuit, idque perraro et paucos dies; quamuis
prouincias quoque et exercitus reuisurum se saepe
pronuntiasset et prope quotannis profectionem praepararet, uehiculis comprehensis, commeatibus per
municipia et colonias dispositis, ad extremum uota pro
itu et reditu suo suscipi passus, ut uulgo iam per iocum
'Callippides' uocaretur, quem cursitare ac ne cubiti
quidem mensuram progredi prouerbio Graeco notatum est.</p></div2>
<div2 type="chapter" n="39">
<milestone n="1" unit="section"/><p>sed orbatus utroque filio, quorum Germanicus
in Syria, Drusus Romae obierat, secessum Campaniae
petit; constanti et opinione et sermone paene omnium
quasi neque rediturus umquam et cito mortem etiam
obiturus. quod paulo minus utrumque euenit; nam
neque Romam amplius rediit [s]et paucos post dies
iuxta Tarracinam in praetorio, cui Speluncae nomen
est, incenante eo complura et ingentia saxa fortuito
superne dilapsa sunt, multisque conuiuarum et ministrorum elisis praeter spem euasit.</p></div2>
<div2 type="chapter" n="40">
<milestone n="1" unit="section"/>
<p>Peragrata Campania, cum Capuae Capitolium, Nolae
templum Augusti, quam causam profectionis praetenderat, dedicasset, Capreas se contulit, praecipue delectatus insula, quod uno paruoque litore adiretur, saepta
undique praeruptis immensae altitudinis rupibus et profundo mari[s]. statimque reuocante assidua obtestatione
populo propter cladem, qua apud Fidenas supra uiginti
hominum milia gladiatorio munere amphitheatri ruina
perierant, transiit in continentem potestatemque omnibus adeundi sui fecit: tanto magis, quod urbe egrediens
ne quis se interpellaret edixerat ac toto itinere adeuntis
submouerat.</p></div2>
<div2 type="chapter" n="41">
<milestone n="1" unit="section"/>
<p>Regressus in insulam rei p. quidem curam usque
adeo abiecit, ut postea non decurias equitum umquam
supplerit, non tribunos militum praefectosque, non
prouinciarum praesides ullos mutauerit, Hispaniam et
Syriam per aliquot annos sine consularibus legatis
habuerit, Armeniam a Parthis occupari, Moesiam a
Dacis Sarmatisque, Gallias a Germanis uastari neglexerit: magno dedecore imperii nec minore discrimine.</p></div2>
<div2 type="chapter" n="42">
<milestone n="1" unit="section"/><p>ceterum secreti licentiam nanctus et quasi ciuitatis
oculis remotis, cuncta simul uitia male diu dissimulata
tandem profudit: de quibus singillatim ab exordio referam. in castris tiro etiam tum propter nimiam uini
auiditatem pro Tiberio 'Biberius,' pro Claudio 'Caldius,' pro Nerone 'Mero' uocabatur. postea princeps in
ipsa publicorum morum correctione cum Pomponio
Flacco et L. Pisone noctem continuumque biduum
epulando potandoque consumpsit, quorum alteri Syriam
prouinciam, alteri praefecturam urbis confestim detulit, codicillis quoque iucundissimos et omnium horarum amicos professus.
<milestone n="2" unit="section"/>
Cestio Gall[i]o, libidinoso ac
prodigo seni, olim ab Augusto ignominia notato et a
se ante paucos dies apud senatum increpito cenam ea
lege condixit, ne quid ex consuetudine immutaret aut
demeret, utque nudis puellis ministrantibus cenaretur.
ignotissimum quaesturae candidatum nobilissimis anteposuit ob epotam in conuiuio propinante se uini amphoram. Asellio Sabino sestertia ducenta donauit pro
dialogo, in quo boleti et ficedulae et ostreae et turdi
certamen induxerat. nouum denique officium instituit
a uoluptatibus, praeposito equite R. T. Caesonio Prisco.</p></div2>
<div2 type="chapter" n="43">
<milestone n="1" unit="section"/><p>secessu uero Caprensi etiam sellaria excogitauit, sedem
arcanarum libidinum, in quam undique conquisiti
puellarum et exoletorum greges monstrosique concubitus repertores, quos spintrias appellabat, triplici
serie conexi, in uicem incestarent coram ipso, ut aspectu
deficientis libidines excitaret.
<milestone n="2" unit="section"/>
cubicula plurifariam
disposita tabellis ac sigillis lasciuissimarum picturarum et figurarum adornauit librisque Elephantidis instruxit, ne cui in opera edenda exemplar impe[t]ratae
schemae deesset. in siluis quoque ac nemoribus passim
Venerios locos commentus est prost[r]antisque per antra
et causa rupes ex utriusque sexus pube Paniscorum et
Nympharum habitu, quae palam iam et uulgo nomine
insulae abutentes 'Caprineum' dictitabant.</p></div2>
<div2 type="chapter" n="44">
<milestone n="1" unit="section"/>
<p>Maiore adhuc ac turpiore infamia flagrauit, uix ut
referri audiriue, nedum credi fas sit, quasi pueros

primae teneritudinis, quos pisciculos uocabat, institueret, ut natanti sibi inter femina uersarentur ac
luderent lingua morsuque sensim adpetentes; atque
etiam quasi infantes firmiores, necdum tamen lacte
depulsos, inguini ceu papillae admoueret, pronior sane
ad id genus libidinis et natura et aetate.
<milestone n="2" unit="section"/>
quare Parrasi quoque tabulam, in qua Meleagro Atalanta ore
morigeratur, legatam sibi sub condicione, ut si argumento offenderetur decies pro ea sestertium acciperet,
non modo praetulit, sed et in cubiculo dedicauit. fertur
etiam in sacrificando quondam captus facie ministri
acerram praeferentis nequisse abstinere, quin paene
uixdum re diuina peracta ibidem statim seductum constupraret simulque fratrem eius tibicinem; atque utrique mox, quod mutuo flagitium exprobrarant, crura
fregisse.</p></div2>
<div2 type="chapter" n="45">
<milestone n="1" unit="section"/><p>feminarum quoque, et quidem illustrium,
capitibus quanto opere solitus sit inludere, euidentissime
apparuit Malloniae cuiusdam exitu, quam perductam
nec quicquam amplius pati constantissime recusantem
delatoribus obiecit ac ne ream quidem interpellare desiit,
'ecquid paeniteret'; donec ea relicto iudicio domum
se abripuit ferroque transegit, obscaenitate[m] oris hirsuto atque olido seni clare exprobrata. unde mora
in Atellanico exhodio proximis
ludis adsensu maximo excepta percrebruit, 'hircum
uetulum capreis naturam ligurire.'</p></div2>
<div2 type="chapter" n="46">
<milestone n="1" unit="section"/>
<p>Pecuniae parcus ac tenax comites peregrinationum
expeditionumque numquam salario, cibariis tantum
sustentauit, una modo liberalitate ex indulgentia
uitrici prosecutus, cum tribus classibus factis pro
dignitate cuiusque, primae sescenta sestertia, secundae
quadringenta distribuit, ducenta tertiae, quam non
amicorum sed Graecorum appellabat.</p></div2>
<div2 type="chapter" n="47">
<milestone n="1" unit="section"/>
<p>Princeps neque opera ulla magnifica fecit&mdash;nam et
quae sola susceperat, Augusti templum restitutionemque
Pompeiani theatri, imperfecta post tot annos reliquit
&mdash;neque spectacula omnino edidit; et iis, quae ab
aliquo ederentur, rarissime interfuit, ne quid exposceretur, utique postquam comoedum Actium coactus
est manumittere. paucorum senatorum inopia sustentata, ne pluribus opem ferret, negauit se aliis subuenturum, nisi senatui iustas necessitatium causas probassent. quo pacto plerosque modestia et pudore
deterruit, in quibus Hortalum, Quinti Hortensi oratoris nepotem, qui permodica re familiari auctore
Augusto quattuor liberos tulerat.</p></div2>
<div2 type="chapter" n="48">
<milestone n="1" unit="section"/>
<p>Publice munificentiam bis omnino exhibuit, pro
posito milies sestertium gratuito in trienni tempus et
rursus quibusdam dominis insularum, quae in monte
Caelio deflagrarant, pretio restituto. quorum alterum
magna difficultate nummaria populo auxilium flagitante
coactus est facere, cum per senatus consultum sanxisset, ut faeneratores duas patrimonii partes in solo
collocarent, debitores totidem aeris alieni statim soluerent, nec res expediretur; alterum ad mitigandam
temporum atrocitatem. quod tamen beneficium tanti
aestimauit, ut montem Caelium appellatione mutata
uocari Augustum iusserit.
<milestone n="2" unit="section"/>
militi post duplicata ex
Augusti testamento legata nihil umquam largitus est,
praeterquam singula milia denariorum praetorianis,
quod Seiano se non accommodassent, et quaedam
munera Syriacis legionibus, quod solae nullam Seiani
imaginem inter signa coluissent. atque etiam missiones
ueteranorum rarissimas fecit, ex senio mortem, ex
morte compendium captans. ne prouincias quidem
liberalitate ulla subleuauit, excepta Asia, disiectis terrae motu ciuitatibus.</p></div2>
<div2 type="chapter" n="49">
<milestone n="1" unit="section"/>
<p>Procedente mox tempore etiam ad rapinas conuertit
animum. satis constat, Cn. Lentulum Augurem, cui
census maximus fuerit, metu et angore ad fastidium
uitae ab eo actum et ut ne quo nisi ipso herede moreretur; condemnatam et generosissimam feminam Lepidam in gratiam Quirini consularis praediuitis et orbi,
qui dimissam eam e matrimonio post uicensimum annum ueneni olim in se comparati arguebat;
<milestone n="2" unit="section"/>
praeterea
Galliarum et Hispaniarum Syriaeque et Graeciae principes confiscatos ob tam leue ac tam inpudens calumniarum genus, ut quibusdam non aliud sit obiectum, quam
quod partem rei familiaris in pecunia haberent; plurimis etiam ciuitatibus et priuatis ueteres immunitates
et ius metallorum ac uectigalium adempta; sed et Vononem regem Parthorum, qui pulsus a suis quasi in
fidem p. R. cum ingenti gaza Antiochiam se receperat.
spoliatum perfidia et occisum.</p></div2>
<div2 type="chapter" n="50">
<milestone n="1" unit="section"/>
<p>Odium aduersus necessitudines in Druso primum
fratre detexit, prodita eius epistula, qua secum de cogendo ad restituendam libertatem Augusto agebat,
deinde et in reliquis. Iuliae uxori tantum afuit ut
relegatae, quod minimum est, offici aut humanitatis
aliquid impertiret, ut ex constitutione patris uno oppido
clausam domo quoque egredi et commercio hominum
frui uetuerit; sed et peculio concesso a patre praebitisque annuis fraudauit, per speciem publici iuris,
quod nihil de his Augustus testamento cauisset.
<milestone n="2" unit="section"/>
matrem
Liuiam grauatus uelut partes sibi aequas potentiae uindicantem, et congressum eius assiduum uitauit et longiores secretioresque sermones, ne consiliis, quibus
tamen interdum et egere et uti solebat, regi uideretur.
tulit etiam perindigne actum in senatu, ut titulis suis
quasi Augusti, ita et 'Liuiae filius' adiceretur.
<milestone n="3" unit="section"/>
quare
non 'parentem patriae' appellari, non ullum insignem
honorem recipere publice passus est; sed et frequenter
admonuit, maioribus nec feminae conuenientibus negotiis abstineret, praecipue ut animaduertit incendio
iuxta aedem Vestae et ipsam interuenisse populumque
et milites, quo enixius opem ferrent, adhortatam, sicut
sub marito solita esset.</p></div2>
<div2 type="chapter" n="51">
<milestone n="1" unit="section"/><p>dehinc ad simultatem usque
processit hac, ut ferunt, de causa. instanti saepius,
ut ciuitate donatum in decurias adlegeret, negauit alia
se condicione adlecturum, quam si pateretur ascribi
albo extortum id sibi a matre. at illa commota
ueteres quosdam ad se Augusti codicillos de acerbitate
et intolerantia morum eius e sacrario protulit atque
recitauit. hos et custoditos tam diu et exprobratos
tam infeste adeo grauiter tulit, ut quidam putent inter
causas secessus hanc ei uel praecipuam fuisse.
<milestone n="2" unit="section"/>
toto
quidem triennio, quo uiuente matre afuit, semel omnino
eam nec amplius quam uno die paucissimis uidit horis;
ac mox neque aegrae adesse curauit defunctamque et,
dum aduentus sui spem facit, complurium dierum mora
corrupto demum et tabido corpore funeratam prohibuit
consecrari, quasi id ipsa mandasset. testamentum quoque eius pro irrito habuit omnisque amicitias et familiaritates, etiam quibus ea funeris sui curam moriens demandauerat, intra breue tempus afflixit, uno ex
iis, equestris ordinis uiro, et in antliam condemnato.</p></div2>
<div2 type="chapter" n="52">
<milestone n="1" unit="section"/>
<p>Filiorum neque naturalem Drusum neque adoptiuum
Germanicum patria caritate dilexit, alterius uitiis infensus. nam Drusus fluxioris remissiorisque uitae erat.
itaque ne mortuo quidem perinde adfectus est, sed
tantum non statim a funere ad negotiorum consuetudinem rediit iustitio longiore inhibito.
<milestone n="2" unit="section"/>
quin et Iliensium legatis paulo serius consolantibus, quasi obliterata
iam doloris memoria, irridens se quoque respondit
uicem eorum dolere, quod egregium ciuem
Hectorem amisissent. Germanico usque adeo obtrectauit, ut et praeclara facta eius pro superuacuis
eleuarit et gloriosissimas uictorias ceu damnosas rei
p. increparet. quod uero Alexandream propter immensam et repentinam famem inconsulto se adisset, questus
est in senatu.
<milestone n="3" unit="section"/>
etiam causa mortis fuisse ei per Cn. Pisonem legatum Syriae creditur, quem mox huius criminis reum putant quidam mandata prolaturum, nisi
ea secreto ostentant &lt; . . . . . . &gt; quae multifariam inscriptum et per noctes celeberrime adclamatum est:
'redde Germanicum!' quam suspicionem confirmauit
ipse postea coniuge etiam ac liberis Germanici crudelem
in modum afflictis.</p></div2>
<div2 type="chapter" n="53">
<milestone n="1" unit="section"/>
<p>Nurum Agrippinam post mariti mortem liberius
quiddam questam manu apprehendit Graecoque uersu:
'si non dominaris,' inquit, 'filiola, iniuriam te accipere existimas?' nec ullo mox sermone dignatus est.
quondam uero inter cenam porrecta a se poma gustare
non ausam etiam uocare desiit, simulans ueneni se crimine
accersi; cum praestructum utrumque consulto esset, ut

et ipse temptandi gratia offerret et illa quasi certissimum
exitium caueret.
<milestone n="2" unit="section"/>
nouissime calumniatus modo ad statuam Augusti modo ad exercitus confugere uelle, Pandatariam relegauit conuiciantique oculum per centurionem uerberibus excussit. rursus mori inedia destinanti per uim ore diducto infulciri cibum iussit. sed
et perseuerantem atque ita absumptam criminosissime
insectatus, cum diem quoque natalem eius inter nefastos referendum suasisset, imputauit etiam, quod non
laqueo strangulatam in Gemonias abiecerit: proque tali
clementia interponi decretum passus est, quo sibi gratiae agerentur et Capitolino Ioui donum ex auro sacraretur.</p></div2>
<div2 type="chapter" n="54">
<milestone n="1" unit="section"/>
<p>Cum ex Germanico tres nepotes, Neronem et Drusum et Gaium, ex Druso unum Tiberium haberet,
destitutus morte liberorum maximos natu de Germanici
filiis, Neronem et Drusum, patribus conscriptis commendauit diemque utriusque tirocinii congiario plebei
dato celebrauit. sed ut comperit ineunte anno pro
eorum quoque salute publice uota suscepta, egit cum
senatu, non debere talia praemia tribui nisi expertis et aetate prouectis.
<milestone n="2" unit="section"/>
atque ex eo patefacta
interiore animi sui nota omnium criminationibus obnoxios reddidit uariaque fraude inductos, ut et concitarentur ad conuicia et concitati proderentur, accusauit per litteras amarissime congestis etiam probris
et iudicatos hostis fame necauit, Neronem in insula
Pontia, Drusum in ima parte Palatii. putant Neronem
ad uoluntariam mortem coactum, cum ei carnifex quasi
ex senatus auctoritate missus laqueos et uncos ostentaret, Druso autem adeo alimenta subducta, ut tomentum e culcita temptauerit mandere; amborum sic reliquias dispersas, ut uix quandoque colligi possent.</p></div2>
<div2 type="chapter" n="55">
<milestone n="1" unit="section"/>
<p>Super ueteres amicos ac familiares uiginti sibi e
numero principum ciuitatis depoposcerat uelut consiliarios in negotiis publicis. horum omnium uix duos
anne tres incolumis praestitit, ceteros alium alia de
causa perculit, inter quos cum plurimorum clade
Aelium Seianum; quem ad summam potentiam non
tam beniuolentia prouexerat, quam ut esset cuius
ministerio ac fraudibus liberos Germanici circumueniret,
nepotemque suum ex Druso filio naturalem ad successionem imperii confirmaret.</p></div2>
<div2 type="chapter" n="56">
<milestone n="1" unit="section"/>
<p>Nihilo lenior in conuictores Graeculos, quibus uel
maxime adquiescebat, Xenonem quendam exquisitius
sermocinantem cum interrogasset, quaenam illa tam
molesta dialectos esset, et ille respondisset Doridem, relegauit Cinariam, existimans exprobratum sibi
ueterem secessum, quod Dorice Rhodii loquantur. item
cum soleret ex lectione cotidiana quaestiones super cenam
proponere comperissetque Seleucum grammaticum a
ministris suis perquirere, quos quoque tempore tractaret
auctores, atque ita praeparatum uenire, primum a
contubernio remouit, deinde etiam ad mortem compulit.</p></div2>
<div2 type="chapter" n="57">
<milestone n="1" unit="section"/>
<p>Saeua ac lenta natura ne in puero quidem latuit;
quam Theodorus Gadareus rhetoricae praeceptor et perspexisse primus sagaciter et assimilasse aptissime
uisus est, subinde in obiurgando appellans eum <foreign lang="greek">phlo\n</foreign>
<foreign lang="greek">ai(/mati pefurame/non</foreign>, id est lutum a sanguine maceratum. sed aliquanto magis in principe eluxit, etiam
inter initia cum adhuc fauorem hominum moderationis
simulatione captaret.
<milestone n="2" unit="section"/>
scurram, qui praetereunte funere
clare mortuo mandarat, ut nuntiaret Augusto nondum reddi legata quae plebei reliquisset, adtractum ad se recipere debitum ducique ad supplicium
imperauit et patri suo uerum referre. nec multo post
in senatu Pompeio cuidam equiti R. quiddam perneganti, dum uincula minatur, affirmauit fore ut ex
Pompeio Pompeianus fieret, acerba cauillatione
simul hominis nomen incessens ueteremque partium fortunam.</p></div2>
<div2 type="chapter" n="58">
<milestone n="1" unit="section"/><p>sub idem tempus consulente praetore an iudicia maiestatis cogi iuberet, exercendas esse leges
respondit et atrocissime exercuit. statuae quidam
Augusti caput dempserat, ut alterius imponeret; acta
res in senatu et, quia ambigebatur, per tormenta quaesita est. damnato reo paulatim genus calumniae eo
processit, ut haec quoque capitalia essent: circa Augusti
simulacrum seruum cecidisse, uestimenta mutasse, nummo
uel anulo effigiem impressam latrinae aut lupanari intulisse, dictum ullum factumue eius existimatione aliqua laesisse. perit denique et is, qui honorem in colonia sua eodem die decerni sibi passus est, quo decreti
et Augusto olim erant.</p></div2>
<div2 type="chapter" n="59">
<milestone n="1" unit="section"/>
<p>Multa praeterea specie grauitatis ac morum corrigendorum, sed et magis naturae optemperans, ita saeue
et atrociter factitauit, ut nonnulli uersiculis
quoque et praesentia exprobrarent et futura
denuntiarent mala:</p>
<l>Asper et immitis, breuiter uis omnia dicam?</l>
<l>dispeream, si te mater amare potest.</l>
<l>Non es eques; quare? non sunt tibi milia centum;</l>
<l>omnia si quaeras, et Rhodus exilium est.</l>
<l>Aurea mutasti Saturni saecula, Caesar:</l>
<l>incolumi nam te ferrea semper erunt.</l>
<l>Fastidit uinum, quia iam sitit iste cruorem:</l>
<l>tam bibit hunc auide, quam bibit ante merum.

<milestone n="2" unit="section"/></l>
<l>Aspice felicem sibi, non tibi, Romule, Sullam</l>
<l>et Marium, si uis, aspice, sed reducem,</l>
<l>nec non Antoni ciuilia bella mouentis</l>
<l>non semel infectas aspice caede manus,</l>
<l>et dic: Roma perit! regnauit sanguine multo,</l>
<l>ad regnum quisquis uenit ab exilio.
quae primo, quasi ab impatientibus remediorum ac
non tam ex animi sententia quam bile et stomacho
fingerentur, uolebat accipi dicebatque identidem: 'oderint, dum probent.' dein uera plane certaque esse
ipse fecit fidem.</l></div2>
<div2 type="chapter" n="60">
<milestone n="1" unit="section"/>
<p>In paucis diebus quam Capreas attigit piscatori, qui
sibi secretum agenti grandem mullum inopinanter obtulerat, perfricari eodem pisce faciem iussit, territus
quod is a tergo insulae per aspera et deuia erepsisset
ad se; gratulanti autem inter poenam, quod non et
lucustam, quam praegrandem ceperat, obtulisset, lucusta quoque lacerari os imperauit. militem praetorianum ob subreptum e uiridiario pauonem capite puniit.
in quodam itinere lectica, qua uehebatur, uepribus
impedita exploratorem uiae, primarum cohortium centurionem, stratum humi paene ad necem uerberauit.</p></div2>
<div2 type="chapter" n="61">
<milestone n="1" unit="section"/><p>mox in omne genus crudelitatis erupit numquam deficiente materia, cum primo matris, deinde nepotum
et nurus, postremo Seiani familiares atque etiam notos
persequeretur; post cuius interitum uel saeuissimus
extitit. quo maxime apparuit, non tam ipsum ab Seiano
concitari solitum, quam Seianum quaerenti occasiones
sumministrasse; etsi commentario, quem de uita sua
summatim breuiterque composuit, ausus est scribere
Seianum se punisse, quod comperisset furere
aduersus liberos Germanici filii sui; quorum ipse
alterum suspecto iam, alterum oppresso demum Seiano
interemit.

<milestone n="2" unit="section"/></p>
<p>Singillatim crudeliter facta eius exequi longum est;
genera, uelut exemplaria saeuitiae, enumerare sat erit.
nullus a poena hominum cessauit dies, ne religiosus
quidem ac sacer; animaduersum in quosdam ineunte
anno nouo. accusati damnatique multi cum liberis
atque etiam a liberis suis. interdictum ne capite
damnatos propinqui lugerent. decreta accusatoribus
praecipua praemia, nonnumquam et testibus. nemini
delatorum fides abrogata.
<milestone n="3" unit="section"/>
omne crimen pro capitali
receptum, etiam paucorum simpliciumque uerborum.
obiectum est poetae, quod in tragoedia Agamemnonem
probris lacessisset; obiectum et historico, quod Brutum
Cassiumque ultimos Romanorum dixisset; animaduersum statim in auctores scriptaque abolita, quamuis
probarentur ante aliquot annos etiam Augusto audiente
recitata.
<milestone n="4" unit="section"/>
quibusdam custodiae traditis non modo studendi solacium ademptum, sed etiam sermonis et conloqui usus. citati ad causam dicendam partim se domi
uulnerauerunt certi damnationis et ad uexationem ignominiamque uitandam, partim in media curia uenenum
hauserunt; et tamen conligatis uulneribus ac semianimes palpitantesque adhuc in carcerem rapti. nemo
punitorum non in Gemonias abiectus uncoque tractus,
uiginti uno die abiecti tractique, inter eos feminae et
pueri.
<milestone n="5" unit="section"/>
immaturae puellae, quia more tradito nefas esset
uirgines strangulari, uitiatae prius a carnifice, dein
strangulatae. mori uolentibus uis adhibita uiuendi.
nam mortem adeo leue supplicium putabat, ut cum
audisset unum e reis, Carnulum nomine, anticipasse

eam, exclamauerit: 'Carnulus me euasit.' et in recognoscendis custodiis precanti cuidam poenae maturitatem respondit: 'nondum tecum in gratiam redii.'
annalibus suis uir consularis inseruit,
<milestone n="6" unit="section"/>
frequenti quodam
conuiuio, cui et ipse affuerit, interrogatum eum subito
et clare a quodam nano astante mensae inter copreas,
cur Paconius maiestatis reus tam diu uiueret, statim
quidem petulantiam linguae obiurgasse, ceterum post
paucos dies scripsisse senatui, ut de poena Paconi quam
primum statueret.</p></div2>
<div2 type="chapter" n="62">
<milestone n="1" unit="section"/>
<p>Auxit intenditque saeuitiam exacerbatus indicio de
morte filii sui Drusi. quem cum morbo et intemperantia perisse existimaret, ut tandem ueneno interemptum fraude Liuillae uxoris atque Seiani cognouit, neque tormentis neque supplicio cuiusquam pepercit, soli
huic cognitioni adeo per totos dies deditus et intentus,
ut Rhodiensem hospitem, quem familiaribus litteris
Romam euocarat, aduenisse sibi nuntiatum torqueri
sine mora iusserit, quasi aliquis ex necessariis quaestioni adesset, deinde errore detecto et occidi, ne
uulgaret iniuriam.
<milestone n="2" unit="section"/>
carnificinae eius ostenditur locus
Capreis, unde damnatos post longa et exquisita tormenta praecipitari coram se in mare iubebat, excipiente
classiariorum manu et contis atque remis elidente cadauera, ne cui residui spiritus quicquam inesset. excogitauerat autem inter genera cruciatus etiam, ut
larga meri potione per fallaciam oneratos, repente
ueretris deligatis, fidicularum simul urinaeque tormento
distenderet.
<milestone n="3" unit="section"/>
quod nisi eum et mors praeuenisset et
Thrasyllus consulto, ut aiunt, differre quaedam spe longioris uitae compulisset, plures aliquanto necaturus ac
ne reliquis quidem nepotibus parsurus creditur, cum
et Gaium suspectum haberet et Tiberium ut ex adulterio conceptum aspernaretur. nec abhorret a uero;
namque identidem felicem Priamum uocabat, quod
superstes omnium suorum extitisset.</p></div2>
<div2 type="chapter" n="63">
<milestone n="1" unit="section"/>
<p>Quam inter haec non modo inuisus ac detestabilis,
sed praetrepidus quoque atque etiam contumeliis obnoxius uixerit, multa indicia sunt. haruspices secreto
ac sine testibus consuli uetuit. uicina uero urbi oracula etiam dis[s]icere conatus est, sed maiestate Praenestinarum sortium territus destitit, cum obsignatas
deuectasque Romam non repperisset in arca nisi relata
rursus ad templum.
<milestone n="2" unit="section"/>
unum et alterum consulares oblatis prouinciis non ausus a se dimittere usque eo detinuit, donec successores post aliquot annos praesentibus daret, cum interim manente officii titulo etiam
delegaret plurima assidue, quae illi per legatos et
adiutores suos exequenda curarent.</p></div2>
<div2 type="chapter" n="64">
<milestone n="1" unit="section"/><p>nurum ac nepotes
numquam aliter post damnationem quam catenatos obsutaque lectica loco mouit, prohibitis per militem obuiis ac uiatoribus respicere usquam uel consistere.</p></div2>
<div2 type="chapter" n="65">
<milestone n="1" unit="section"/>
<p>Seianum res nouas molientem, quamuis iam et natalem eius publice celebrari et imagines aureas coli
passim uideret, uix tandem et astu magis ac dolo quam
principali auctoritate subuertit. nam primo, ut a se
per speciem honoris dimitteret, collegam sibi assumpsit
in quinto consulatu, quem longo interuallo absens ob
id ipsum susceperat. deinde spe affinitatis ac tribuniciae potestatis deceptum inopinantem criminatus est
pudenda miserandaque oratione, cum inter alia patres
conscriptos precaretur, mitterent alterum e consulibus, qui se senem et solum in conspectum eorum
cum aliquo militari praesidio perduceret.
<milestone n="2" unit="section"/>
sic
quoque diffidens tumultumque metuens Drusum nepotem,
quem uinculis adhuc Romae continebat, solui, si res
posceret, ducemque constitui praeceperat. aptatis etiam
nauibus ad quascumque legiones meditabatur fugam,
speculabundus ex altissima rupe identidem signa, quae,
ne nuntii morarentur, tolli procul, ut quidque factum
foret, mandauerat. uerum et oppressa coniuratione
Seiani nihilo securior aut constantior per nouem proximos menses non egressus est uilla, quae uocatur Ionis.</p></div2>
<div2 type="chapter" n="66">
<milestone n="1" unit="section"/>
<p>Vrebant insuper anxiam mentem uaria undique
conuicia, nullo non damnatorum omne probri genus
coram uel per libellos in orchestra positos ingerente.
quibus quidem diuersissime adficiebatur, modo ut prae
pudore ignota et celata cuncta cuperet, nonnumquam
eadem contemneret et proferret ultro atque uulgaret.
quin et Artabani Parthorum regis laceratus est litteris
parricidia et caedes et ignauiam et luxuriam obicientis
monentisque, ut uoluntaria morte maximo iustissimoque ciuium odio quam primum satis faceret.</p></div2>
<div2 type="chapter" n="67">
<milestone n="1" unit="section"/><p>postremo semet ipse pertaesus, tali[s] epistulae principio tantum
non summam malorum suorum professus est: 'quid
scribam uobis, p. c., aut quo modo scribam,
aut quid omnino non scribam hoc tempore, dii
me deaeque peius perdant quam cotidie perire
sentio, si scio.'

<milestone n="2" unit="section"/></p>
<p>Existimant quidam praescisse haec eum peritia futurorum ac multo ante, quanta se quandoque acerbitas
et infamia maneret, prospexisse; ideoque, ut imperium inierit, et patris patriae appellationem et ne in
acta sua iuraretur obstinatissime recusasse, ne mox
maiore dedecore impar tantis honoribus inueniretur.

<milestone n="3" unit="section"/>
quod sane ex oratione eius, quam de utraque re habuit,
colligi potest; uel cum ait: similem se semper sui
futurum nec umquam mutaturum mores suos,
quam diu sanae mentis fuisset; sed exempli
causa cauendum esse, ne se senatus in acta
cuiusquam obligaret, quia aliquo casu mutari
posset. et rursus:

<milestone n="4" unit="section"/></p>
<p>'Si quando autem,' inquit, 'de moribus meis
deuotoque uobis animo dubitaueritis,&mdash;quod
prius quam eueniat, opto ut me supremus dies
huic mutatae uestrae de me opinioni eripiat&mdash;
nihil honoris adiciet mihi patria appellatio,
uobis autem exprobrabit aut temeritatem delati mihi eius cognominis aut inconstantiam
contrarii de me iudicii.'</p></div2>
<div2 type="chapter" n="68">
<milestone n="1" unit="section"/>
<p>Corpore fuit amplo atque robusto, statura quae
iustam excederet; latus ab umeris et pectore, ceteris
quoque membris usque ad imos pedes aequalis et
congruens; sinistra manu agiliore ac ualidiore, articulis
ita firmis, ut recens et integrum malum digito terebraret, caput pueri uel etiam adulescentis talitro uulneraret.
<milestone n="2" unit="section"/>
colore erat candido, capillo pone occipitium
summissiore ut ceruicem etiam obtegeret, quod gentile
in illo uidebatur; facie honesta, in qua tamen crebri
et subiti tumores, cum praegrandibus oculis et qui,
quod mirum esset, noctu etiam et in tenebris uiderent,
sed ad breue et cum primum e somno patuissent;
deinde rursum hebescebant.

<milestone n="3" unit="section"/>
incedebat ceruice rigida et
obstipa, adducto fere uultu, plerumque tacitus, nullo
aut rarissimo etiam cum proximis sermone eoque
tardissimo, nec sine molli quadam digitorum gesticulatione. quae omnia ingrata atque arrogantiae plena
et animaduertit Augustus in eo et excusare temptauit saepe apud senatum ac populum professus naturae uitia esse, non animi.
<milestone n="4" unit="section"/>
ualitudine prosperrima
usus est, tempore quidem principatus paene toto prope
inlaesa, quamuis a tricesimo aetatis anno arbitratu
eam suo rexerit sine adiumento consilioue medicorum.</p></div2>
<div2 type="chapter" n="69">
<milestone n="1" unit="section"/>
<p>Circa deos ac religiones neglegentior, quippe addictus mathematicae plenusque persuasionis cuncta fato
agi, tonitrua tamen praeter modum expauescebat et
turbatiore caelo numquam non coronam lauream capite
gestauit, quod fulmine afflari negetur id genus frondis.</p></div2>
<div2 type="chapter" n="70">
<milestone n="1" unit="section"/>
<p>Artes liberales utriusque generis studiosissime coluit. in oratione Latina secutus est Coruinum Messalam, quem senem adulescens obseruarat. sed adfectatione et morositate nimia obscurabat stilum, ut aliquanto ex tempore quam a cura praestantior haberetur.

<milestone n="2" unit="section"/>
composuit et carmen lyricum, cuius est titulus 'conquestio de morte L. Caesaris.' fecit et Graeca poemata imitatus Euphorionem et Rhianum et Parthenium,
quibus poetis admodum delectatus scripta omnium et
imagines publicis bibliothecis inter ueteres et praecipuos auctores dedicauit; et ob hoc plerique eruditorum
certatim ad eum multa de his ediderunt.
<milestone n="3" unit="section"/>
maxime tamen
curauit notitiam historiae fabularis usque ad ineptias
atque derisum; nam et grammaticos, quod genus hominum praecipue, ut diximus, appetebat, eius modi
fere quaestionibus experiebatur: 'quae mater Hecubae, quod Achilli nomen inter uirgines fuisset,
quid Sirenes cantare sint solitae.' et quo primum
die post excessum Augusti curiam intrauit, quasi pietati

simul ac religioni satis facturus Minonis exemplo
ture quidem ac uino uerum sine tibicine supplicauit,
ut ille olim in morte filii.</p></div2>
<div2 type="chapter" n="71">
<milestone n="1" unit="section"/><p>sermone Graeco quamquam
alioqui promptus et facilis, non tamen usque quaque
usus est abstinuitque maxime in senatu; adeo quidem,
ut monopolium nominaturus ueniam prius postularet,
quod sibi uerbo peregrino utendum esset. atque etiam
cum in quodam decreto patrum <foreign lang="greek">e)/mblhma</foreign> recitaretur,
commutandam censuit uocem et pro peregrina nostratem
requirendam aut, si non reperiretur, uel pluribus et
per ambitum uerborum rem enuntiandam. militem quoque Graece testimonium interrogatum nisi Latine respondere uetuit.</p></div2>
<div2 type="chapter" n="72">
<milestone n="1" unit="section"/>
<p>Bis omnino toto secessus tempore Romam redire
conatus, semel triremi usque ad proximos naumachiae
hortos subuectus est disposita statione per ripas Tiberis,
quae obuiam prodeuntis submoueret, iterum Appia
usque ad septimum lapidem; sed prospectis modo nec
aditis urbis moenibus rediit, primo incertum qua de
causa, postea ostento territus.
<milestone n="2" unit="section"/>
erat ei in oblectamentis
serpens draco, quem ex consuetudine manu sua cibaturus cum consumptum a formicis inuenisset, monitus
est ut uim multitudinis caueret. rediens ergo propere
Campaniam Asturae in languorem incidit, quo paulum leuatus Cerceios pertendit. ac ne quam suspicionem
infirmitatis daret, castrensibus ludis non tantum interfuit, sed etiam missum in harenam aprum iaculis desuper petit; statimque latere conuulso et, ut exaestuarat, afflatus aura in grauiorem recidit morbum.
<milestone n="3" unit="section"/>
sustentauit tamen aliquamdiu, quamuis Misenum usque deuectus nihil ex ordine cotidiano praetermitteret, ne conuiuia quidem aut ceteras uoluptates partim intemperantia partim dissimulatione. nam Chariclen medicum,
quod commeatu afuturus e conuiuio egrediens manum
sibi osculandi causa apprehendisset, existimans temptatas ab eo uenas, remanere ac recumbere hortatus est
cenamque protraxit. nec abstinuit consuetudine quin
tunc quoque instans in medio triclinio astante lictore
singulos ualere dicentis appellaret.</p></div2>
<div2 type="chapter" n="73">
<milestone n="1" unit="section"/><p>interim cum in
actis senatus legisset dimissos ac ne auditos quidem
quosdam reos, de quibus strictim et nihil aliud quam
nominatos ab indice scripserat, pro contempto se habitum fremens repetere Capreas quoquo modo destinauit,
non temere quicquam nisi ex tuto ausurus. sed tempestatibus et ingrauescente ui morbi retentus paulo post
obiit in uilla Lucullana octauo et septuagesimo aetatis
anno, tertio et uicesimo imperii, XVII. Kal. Ap. Cn.
Acerronio Proculo C. Pontio Nigrino conss.

<milestone n="2" unit="section"/></p>
<p>Sunt qui putent uenenum ei a Gaio datum lentum
atque tabificum; alii, in remissione fortuitae febris
cibum desideranti negatum; nonnulli, puluinum iniectum, cum extractum sibi deficienti anulum mox resipiscens requisisset. Seneca eum scribit intellecta defectione exemptum anulum quasi alicui traditurum
parumper tenuisse, dein rursus aptasse digito et compressa sinistra manu iacuisse diu immobilem; subito
uocatis ministris ac nemine respondente consurrexisse
nec procul a lectulo deficientibus uiribus concidisse.</p></div2>
<div2 type="chapter" n="74">
<milestone n="1" unit="section"/>
<p>Supremo natali suo Apollinem Temenitem et amplitudinis et artis eximiae, aduectum Syracusis ut in
bibliotheca templi noui poneretur, uiderat per quietem
affirmantem sibi non posse se ab ipso dedicari. et
ante paucos quam obiret dies, turris Phari terrae motu
Capreis concidit. ac Miseni cinis e fauilla et carbonibus ad calficiendum triclinium inlatis, extinctus iam
et diu frigidus, exarsit repente prima uespera atque in
multam noctem pertinaciter luxit.</p></div2>
<div2 type="chapter" n="75">
<milestone n="1" unit="section"/>
<p>Morte eius ita laetatus est populus, ut ad primum
nuntium discurrentes pars: 'Tiberium in Tiberim!'
clamitarent, pars Terram matrem deosque Manes orarent, ne mortuo sedem ullam nisi inter impios darent,
alii uncum et Gemonias cadaueri minarentur, exacerbati
super memoriam pristinae crudelitatis etiam recenti
atrocitate.
<milestone n="2" unit="section"/>
nam cum senatus consulto cautum esset,
ut poena damnatorum in decimum semper diem differretur, forte accidit ut quorundam supplicii dies is esset,
quo nuntiatum de Tiberio erat. hos implorantis hominum fidem, quia absente adhuc Gaio nemo extabat
qui adiri interpellarique posset, custodes, ne quid aduersus constitutum facerent, strangulauerunt abieceruntque in Gemonias.
<milestone n="3" unit="section"/>
creuit igitur inuidia, quasi etiam
post mortem tyranni saeuitia permanente. corpus ut
moueri a Miseno coepit, conclamantibus plerisque Atellam potius deferendum et in amphitheatro semiustilandum, Romam per milites deportatum est crematumque publico funere.</p></div2>
<div2 type="chapter" n="76">
<milestone n="1" unit="section"/>
<p>Testamentum duplex ante biennium fecerat, alterum
sua, alterum liberti manu, sed eodem exemplo, obsignaueratque etiam humillimorum signis. eo testamento
heredes aequis partibus reliquit Gaium ex Germanico
et Tiberium ex Druso nepotes substituitque in uicem;
dedit et legata plerisque, inter quos uirginibus Vestalibus, sed et militibus uniuersis plebeique Romanae
uiritim atque etiam separatim uicorum magistris.

<milestone n="4" unit="Book"/></p></div2></div1>
<div1 type="life" n="cal.">
<head>C. Caligula</head>
<div2 type="chapter" n="1">
<milestone n="1" unit="section"/>
<p>Germanicus, C. Caesaris pater, Drusi et minoris
Antoniae filius, a Tiberio patruo adoptatus, quaesturam
quinquennio ante quam per leges liceret et post eam
consulatum statim gessit, missusque ad exercitum in
Germaniam, excessu Augusti nuntiato, legiones uniuersas imperatorem Tiberium pertinacissime recusantis
et sibi summam rei p. deferentis incertum pietate an
constantia maiore compescuit atque hoste mox deuicto
triumphauit.
<milestone n="2" unit="section"/>
consul deinde iterum creatus ac prius
quam honorem iniret ad componendum Orientis statum
expulsus, cum Armeniae regem deuicisset, Cappadociam in prouinciae formam redegisset, annum agens
aetatis quartum et tricensimum diuturno morbo Antiochiae obiit, non sine ueneni suspicione. nam praeter
liuores, qui toto corpore erant, et spumas, quae per
os fluebant, cremati quoque cor inter ossa incorruptum
repertum est, cuius ea natura existimatur, ut tinctum
ueneno igne confici nequeat.</p></div2>
<div2 type="chapter" n="2">
<milestone n="1" unit="section"/><p>obiit autem, ut opinio
fuit, fraude Tiberi, ministerio et opera Cn. Pisonis, qui
sub idem tempus Syriae praepositus, nec dissimulans
offendendum sibi aut patrem aut filium, quasi plane
ita necesse esset, etiam aegrum Germanicum grauissimis uerborum ac rerum acerbitatibus nullo adhibito
modo adfecit; propter quae, ut Romam rediit, paene
discerptus a populo, a senatu capitis damnatus est.</p></div2>
<div2 type="chapter" n="3">
<milestone n="1" unit="section"/><p>omnes Germanico corporis animique uirtutes, et quantas
nemini cuiquam, contigisse satis constat: formam et
fortitudinem egregiam, ingenium in utroque eloquentiae doctrinaeque genere praecellens, beniuolentiam singularem conciliandaeque hominum gratiae ac promerendi amoris mirum et efficax studium. formae minus
congruebat gracilitas crurum, sed ea quoque paulatim
repleta assidua equi uectatione post cibum. hostem
comminus saepe percussit.
<milestone n="2" unit="section"/>
orauit causas etiam triumphalis; atque inter cetera studiorum monimenta reliquit et comoedias Graecas. domi forisque ciuilis,
libera ac foederata oppida sine lictoribus adibat. sicubi
clarorum uirorum sepulcra cognosceret, inferias Manibus dabat. caesorum clade Variana ueteres ac dispersas reliquias uno tumulo humaturus, colligere sua
manu et comportare primus adgressus est.
<milestone n="3" unit="section"/>
obtrectatoribus etiam, qualescumque et quantacumque de causa
nanctus esset, lenis adeo et innoxius, ut Pisoni decreta sua rescindenti, clientelas di[u]uexanti non prius
suscensere in animum induxerit, quam ueneficiis quoque et deuotionibus impugnari se comperisset; ac ne
tunc quidem ultra progressus, quam ut amicitiam ei
more maiorum renuntiaret mandaretque domesticis ultionem, si quid sibi accideret.</p></div2>
<div2 type="chapter" n="4">
<milestone n="1" unit="section"/><p>quarum uirtutum fructum uberrimum tulit, sic probatus et dilectus a suis,
ut Augustus&mdash;omitto enim necessitudines reliquas&mdash;
diu cunctatus an sibi successorem destinaret, adoptandum Tiberio dederit; sic uulgo fauorabilis, ut plurimi
tradant, quotiens aliquo adueniret uel sicunde discederet, prae turba occurrentium prosequentiumue nonnumquam eum discrimen uitae adisse, e Germania uero
post compressam seditionem reuertenti praetorianas
cohortes uniuersas prodisse obuiam, quamuis pronuntiatum esset, ut duae tantum modo exirent, populi

autem Romani sexum, aetatem, ordinem omnem usque
ad uicesimum lapidem effudisse se.</p></div2>
<div2 type="chapter" n="5">
<milestone n="1" unit="section"/><p>tamen longe maiora
et firmiora de eo iudicia in morte ac post mortem
extiterunt. quo defunctus est die, lapidata sunt templa,
subuersae deum arae, Lares a quibusdam familiares
in publicum abiecti, partus coniugum expositi. quin
et barbaros ferunt, quibus intestinum quibusque aduersus nos bellum esset, uelut in domestico communique
maerore consensisse ad indutias; regulos quosdam barbam posuisse et uxorum capita rasisse ad indicium
maximi luctus; regum etiam regem et exercitatione
uenandi et conuictu megistanum abstinuisse, quod apud
Parthos iustiti instar est.</p></div2>
<div2 type="chapter" n="6">
<milestone n="1" unit="section"/><p>Romae quidem, cum ad
primam famam ualitudinis attonita et maesta ciuitas
sequentis nuntios opperiretur, et repente iam uesperi
incertis auctoribus conualuisse tandem percrebruisset,
passim cum luminibus et uictimis in Capitolium concursum est ac paene reuolsae templi fores, ne quid
gestientis uota reddere moraretur, expergefactus e
somno Tiberius gratulantium uocibus atque undique
concinentium:</p>
<l>salua Roma, salua patria, saluus est Germanicus.

<milestone n="2" unit="section"/>
et ut demum fato functum palam factum est, non solaciis ullis, non edictis inhiberi luctus publicus potuit
durauitque etiam per festos Decembris mensis dies.
auxit gloriam desideriumque defuncti et atrocitas insequentium temporum, cunctis nec temere opinantibus
reuerentia eius ac metu repressam Tiberi saeuitiam,
quae mox eruperit.</l></div2>
<div2 type="chapter" n="7">
<milestone n="1" unit="section"/><p>habuit in matrimonio Agrippinam, M. Agrippae et Iuliae filiam, et ex ea nouem
liberos tulit: quorum duo infantes adhuc rapti, unus
iam puerascens insigni festiuitate, cuius effigiem habitu
Cupidinis in aede Capitolinae Veneris Liuia dedicauit,
Augustus in cubiculo suo positam, quotiensque introiret, exosculabatur; ceteri superstites patri fuerunt,
tres sexus feminini, Agrippina Drusilla Liuilla, continuo triennio natae; totidem mares, Nero et Drusus
et C. Caesar. Neronem et Drusum senatus Tiberio
criminante hostes iudicauit.</p></div2>
<div2 type="chapter" n="8">
<milestone n="1" unit="section"/>
<p>C. Caesar natus est pridie Kal. Sept. patre suo et
C. Fonteio Capitone coss. ubi natus sit, incertum
diuersitas tradentium facit. Cn. Lentulus Gaetulicus
Tiburi genitum scribit, Plinius Secundus in Treueris
uico Ambitaruio supra Confluentes; addit etiam pro
argumento aras ibi ostendi inscriptas <quote>ob agrippinae</quote>
<quote>pverperivm</quote>. uersiculi imperante mox eo diuulgati
apud hibernas legiones procreatum indicant:</p>
<l>in castris natus, patriis nutritus in armis,</l>
<l>iam designati principis omen erat.

<milestone n="2" unit="section"/>
ego in actis Anti editum inuenio. Gaetulicum refellit
Plinius quasi mentitum per adulationem, ut ad laudes
iuuenis gloriosique principis aliquid etiam ex urbe
Herculi sacra sumeret, abusumque audentius mendacio,
quod ante annum fere natus Germanico filius Tiburi
fuerat, appellatus et ipse C. Caesar, de cuius amabili
pueritia immaturoque obitu supra diximus.
<milestone n="3" unit="section"/>
Plinium arguit ratio temporum. nam qui res Augusti
memoriae mandarunt, Germanicum exacto consulatu
in Galliam missum consentiunt iam nato Gaio. nec
Plini opinionem inscriptio arae quicquam adiuuerit,
cum Agrippina bis in ea regione filias enixa sit, et
qualiscumque partus sine ullo sexus discrimine puerperium uocetur, quod antiqui etiam puellas pueras, sicut et pueros puellos dictitarent.
<milestone n="4" unit="section"/>
extat et Augusti
epistula, ante paucos quam obiret menses ad Agrippinam neptem ita scripta de Gaio hoc&mdash;neque enim
quisquam iam alius infans nomine pari tunc supererat&mdash;: 'puerum Gaium XV. Kal. Iun. si dii uolent, ut ducerent Talarius et Asillius, heri cum
iis constitui. mitto praeterea cum eo ex seruis
meis medicum, quem scripsi Germanico si uellet
ut retineret. ualebis, mea Agrippina, et dabis
operam ut ualens peruenias ad Germanicum tuum.'
<milestone n="5" unit="section"/>
abunde parere arbitror non potuisse ibi nasci
Gaium, quo prope bimulus demum perductus ab urbe
sit. uersiculorum quoque fidem eadem haec eleuant et
eo facilius, quod ii sine auctore sunt. sequenda est
igitur, quae sola [auctor] restat et publici instrumenti auctoritas, praesertim cum Gaius Antium omnibus semper locis atque secessibus praelatum non aliter
quam natale solum dilexerit tradaturque etiam sedem
ac domicilium imperii taedio urbis transferre eo destinasse.</l></div2>
<div2 type="chapter" n="9">
<milestone n="1" unit="section"/>
<p>Caligulae cognomen castrensi ioco traxit, quia manipulario habitu inter milites educabatur. apud quos
quantum praeterea per hanc nutrimentorum consuetudinem amore et gratia ualuerit, maxime cognitum est,
cum post excessum Augusti tumultuantis et in furorem
usque praecipites solus haud dubie ex conspectu suo
flexit. non enim prius destiterunt, quam ablegari eum
ob seditionis periculum et in proximam ciuitatem demandari animaduertissent; tunc demum ad paenitentiam
uersi reprenso ac retento uehiculo inuidiam quae sibi
fieret deprecati sunt.</p></div2>
<div2 type="chapter" n="10">
<milestone n="1" unit="section"/><p>comitatus est patrem et Syriaca
expeditione. unde reuersus primum in matris, deinde
ea relegata in Liuiae Augustae proauiae suae contubernio mansit; quam defunctam praetextatus etiam
tunc pro rostris laudauit. transitque ad Antoniam
auiam et undeuicensimo aetatis anno accitus Capreas
a Tiberio uno atque eodem die togam sumpsit barbamque posuit, sine ullo honore qualis contigerat tirocinio fratrum eius.
<milestone n="2" unit="section"/>
hic omnibus insidiis temptatus
elicientium cogentiumque se ad querelas nullam umquam occasionem dedit, perinde obliterato suorum casu
ac si nihil cuiquam accidisset, quae uero ipse pateretur
incredibili dissimulatione transmittens tantique in auum
et qui iuxta erant obsequii, ut non immerito sit dictum
nec seruum meliorem ullum nec deteriorem dominum fuisse.</p></div2>
<div2 type="chapter" n="11">
<milestone n="1" unit="section"/><p>naturam tamen saeuam atque probrosam ne tunc quidem inhibere poterat, quin et animaduersionibus poenisque ad supplicium datorum cupidissime interesset et ganeas atque adulteria capillamento celatus et ueste longa noctibus obiret ac scaenicas
saltandi canendique artes studiosissime appeteret, facile id sane Tiberio patiente, si per has mansuefieri
posset ferum eius ingenium. quod sagacissimus senex
ita prorsus perspexerat, ut aliquotiens praedicaret
exitio suo omniumque Gaium uiuere et se natricem [serpentis id genus] p(opulo) R(omano),
Phaethontem orbi terrarum educare.</p></div2>
<div2 type="chapter" n="12">
<milestone n="1" unit="section"/>
<p>Non ita multo post Iuniam Claudillam M. Silani
nobilissimi uiri f(iliam) duxit uxorem. deinde augur
in locum fratris sui Drusi destinatus, prius quam inauguraretur ad pontificatum traductus est insigni testimonio pietatis atque indolis, cum deserta desolataque
reliquis subsidiis aula, Seiano &dagger;uete suspecto mox et
oppresso, ad spem successionis paulatim admoueretur.

<milestone n="2" unit="section"/>
quam quo magis confirmaret, amissa Iunia ex partu
Enniam Naeuiam, Macronis uxorem, qui tum praetorianis cohortibus praeerat, sollicitauit ad stuprum, pollicitus et matrimonium suum, si potitus imperio fuisset;
deque ea re et iure iurando et chirographo cauit. per
hanc insinuatus Macroni ueneno Tiberium adgressus
est, ut quidam opinantur, spirantique adhuc detrahi
anulum et, quoniam suspicionem retinentis dabat, puluinum iussit inici atque etiam fauces manu sua oppressit, liberto, qui ob atrocitatem facinoris exclamauerat, confestim in crucem acto.
<milestone n="3" unit="section"/>
nec abhorret a ueritate,
cum sint quidam auctores, ipsum postea etsi non de
perfecto, at certe de cogitato quondam parricidio professum; gloriatum enim assidue in commemoranda
sua pietate, ad ulciscendam necem matris et fratrum
introisse se cum pugione cubiculum Tiberi[i] dormientis et misericordia correptum abiecto ferro recessisse; nec illum, quanquam sensisset, aut inquirere
quicquam aut exequi ausum.</p></div2>
<div2 type="chapter" n="13">
<milestone n="1" unit="section"/>
<p>Sic imperium adeptus, p(opulum) R(omanum), uel
dicam hominum genus, uoti compotem fecit, exoptatissimus princeps maximae parti prouincialium ac militum, quod infantem plerique cognouerant, sed et uniuersae plebi urbanae ob memoriam Germanici patris
miserationemque prope afflictae domus. itaque ut a
Miseno mouit quamuis lugentis habitu et funus Tiberi
prosequens, tamen inter altaria et uictimas ardentisque
taedas densissimo et laetissimo obuiorum agmine incessit,
super fausta nomina 'sidus' et 'pullum' et 'pupum' et
'alumnum' appellantium;</p></div2>
<div2 type="chapter" n="14">
<milestone n="1" unit="section"/><p>ingressoque urbem, statim

consensu senatus et irrumpentis in curiam turbae, inrita
Tiberi uoluntate, qui testamento alterum nepotem suum
praetextatum adhuc coheredem ei dederat, ius arbitriumque omnium rerum illi permissum est tanta publica laetitia, ut tribus proximis mensibus ac ne totis
quidem supra centum sexaginta milia uictimarum caesa
tradantur.

<milestone n="2" unit="section"/></p>
<p>Cum deinde paucos post dies in proximas Campaniae insulas traiecisset, uota pro reditu suscepta
sunt, ne minimam quidem occasionem quoquam omittente in testificanda sollicitudine et cura de incolumitate eius. ut uero in aduersam ualitudinem incidit,
pernoctantibus cunctis circa Palatium, non defuerunt
qui depugnaturos se armis pro salute aegri quique
capita sua titulo proposito uouerent.
<milestone n="3" unit="section"/>
accessit ad immensum ciuium amorem notabilis etiam externorum
fauor. namque Artabanus Parthorum rex, odium semper contemptumque Tiberi prae se ferens, amicitiam
huius ultro petiit uenitque ad colloquium legati consularis et transgressus Euphraten aquilas et signa
Romana Caesarumque imagines adorauit.</p></div2>
<div2 type="chapter" n="15">
<milestone n="1" unit="section"/>
<p>Incendebat et ipse studia hominum omni genere
popularitatis. Tiberio cum plurimis lacrimis pro contione laudato funeratoque amplissime, confestim Pandateriam et Pontias ad transferendos matris fratrisque
cineres festinauit, tempestate turbida, quo magis pietas
emineret, adiitque uenerabundus ac per semet in urnas
condidit; nec minore scaena Ostiam praefixo in biremis puppe uexillo et inde Romam Tiberi subuectos per
splendidissimum quemque equestris ordinis medio ac
frequenti die duobus ferculis Mausoleo intulit, inferiasque is annua religione publice instituit, et eo amplius
matri circenses carpentumque quo in pompa traduceretur.
<milestone n="2" unit="section"/>
at in memoriam patris Septembrem mensem Germanicum appellauit. post haec Antoniae auiae, quidquid umquam Liuia Augusta honorum cepisset, uno
senatus consulto congessit; patruum Claudium, equitem
R. ad id tempus, collegam sibi in consulatu assumpsit; fratrem Tiberium die uirilis togae adoptauit
appellauitque principem iuuentutis.
<milestone n="3" unit="section"/>
de sororibus auctor
fuit, ut omnibus sacramentis adicerentur: 'neque me
liberosque meos cariores habebo quam Gaium
habeo et sorores eius'; item relationibus consulum:
'quod bonum felixque sit C. Caesari sororibusque eius.'

<milestone n="4" unit="section"/></p>
<p>Pari popularitate damnatos relegatosque restituit;
criminum, si quae residua ex priore tempore manebant,
omnium gratiam fecit; commentarios ad matris fratrumque suorum causas pertinentis, ne cui postmodum
delatori aut testi maneret ullus metus, conuectos in
forum, et ante clare obtestatus deos neque legisse
neque attigisse quicquam, concremauit; libellum de
salute sua oblatum non recepit, contendens nihil sibi
admissum cur cuiquam inuisus esset, negauitque
se delatoribus aures habere.</p></div2>
<div2 type="chapter" n="16">
<milestone n="1" unit="section"/><p>spintrias monstrosarum
libidinum aegre ne profundo mergeret exoratus, urbe
submouit. Titi Labieni, Cordi Cremuti, Cassi Seueri
scripta senatus consultis abolita requiri et esse in manibus lectitarique permisit, quando maxime sua
interesset ut facta quaeque posteris tradantur.
rationes imperii ab Augusto proponi solitas sed a Tiberio intermissas publicauit magistratibus liberam iuris
dictionem et sine sui appellatione concessit.
<milestone n="2" unit="section"/>
equites R. seuere curioseque nec sine moderatione recognouit,
palam adempto equo quibus aut probri aliquid aut
ignominiae inesset, eorum qui minore culpa tenerentur
nominibus modo in recitatione praeteritis ut leuior
labor iudicantibus foret, ad quattuor prioris quintam
decuriam addidit. temptauit et comitiorum more reuocato suffragia populo reddere.
<milestone n="3" unit="section"/>
legata ex testamento
Tiberi quamquam abolito, sed et Iuliae Augustae, quod
Tiberius suppresserat, cum fide ac sine calumnia repraesentata persoluit. ducentesimam auctionum Italiae
remisit; multis incendiorum damna suppleuit; ac si
quibus regna restituit, adiecit et fructum omnem uectigaliorum et reditum medii temporis, ut Antiocho
Commageno sestertium milies confiscatum.
<milestone n="4" unit="section"/>
quoque
magis nullius non boni exempli fautor uideretur, mulieri libertinae octingenta donauit, quod excruciata
grauissimis tormentis de scelere patroni reticuisset.
quas ob res inter reliquos honores decretus est ei
clipeus aureus, quem quotannis certo die collegia sacerdotum in Capitolium ferrent, senatu prosequente nobilibusque pueris ac puellis carmine modulato laudes
uirtutum eius canentibus. decretum autem ut dies,
quo cepisset imperium, Parilia uocaretur, uelut argumentum rursus conditae urbis.</p></div2>
<div2 type="chapter" n="17">
<milestone n="1" unit="section"/>
<p>Consulatus quattuor gessit, primum ex Kal. Iul. per
duos menses, secundum ex Kal. Ian. per XXX dies,
tertium usque in Idus Ian., quartum usque septimum
Idus easdem. ex omnibus duos nouissimos coniunxit.
tertium autem Luguduni iniit solus, non ut quidam
opinantur superbia neglegentiaue, sed quod defunctum
sub Kalendarum diem collegam rescisse absens non
potuerat.
<milestone n="2" unit="section"/>
congiarium populo bis dedit trecenos sestertios, totiens abundantissimum epulum senatui equestrique ordini, etiam coniugibus ac liberis utrorumque;
posteriore epulo forensia insuper uiris, feminis ac
pueris fascias purpurae ac conchylii distribuit. et ut
laetitiam publicam in perpetuum quoque augeret,
adiecit diem Saturnalibus appellauitque Iuuenalem.</p></div2>
<div2 type="chapter" n="18">
<milestone n="1" unit="section"/>
<p>Munera gladiatoria partim in amphitheatro Tauri
partim in Saeptis aliquot edidit, quibus inseruit cateruas Afrorum Campanorumque pugilum ex utraque
regione electissimorum. neque spectaculis semper ipse
praesedit, sed interdum aut magistratibus aut amicis
praesidendi munus iniunxit.
<milestone n="2" unit="section"/>
scaenicos ludos et assidue
et uarii generis ac multifariam fecit, quondam et
nocturnos accensis tota urbe luminibus. sparsit et
missilia uariarum rerum et panaria cum obsonio uiritim
diuisit; qua epulatione equiti R. contra se hilarius
auidiusque uescenti partes suas misit, sed et senatori
ob eandem causam codicillos, quibus praetorem eum
extra ordinem designabat.
<milestone n="3" unit="section"/>
edidit et circenses plurimos
a mane ad uesperam interiecta modo Africanarum
uenatione modo Troiae decursione, et quosdam praecipuos, minio et chrysocolla constrato circo nec ullis
nisi ex senatorio ordine aurigantibus. commisit et
subitos, cum e Gelotiana apparatum circi prospicientem
pauci ex proximis Maenianis postulassent.</p></div2>
<div2 type="chapter" n="19">
<milestone n="1" unit="section"/>
<p>Nouum praeterea atque inauditum genus spectaculi
excogitauit. nam Baiarum medium interuallum &dagger;Puteolanas moles, trium milium et sescentorum fere
passuum spatium, ponte coniunxit contractis undique
onerariis nauibus et ordine duplici ad anc[h]oras conlocatis superiectoque terreno ac derecto in Appiae uiae
formam.
<milestone n="2" unit="section"/>
per hunc pontem ultro citro commeauit biduo
continenti, primo die phalerato equo insignisque quercea
corona et caetra et gladio aureaque chlamyde, postridie
quadrigario habitu curriculoque biiugi famosorum equorum, prae se ferens Dareum puerum ex Parthorum
obsidibus, comitante praetorianorum agmine et in essedis cohorte amicorum.
<milestone n="3" unit="section"/>
scio plerosque existimasse talem
a Gaio pontem excogitatum aemulatione Xerxis, qui
non sine admiratione aliquanto angustiorem Hellespontum contabulauerit; alios, ut Germaniam et Britanniam, quibus imminebat, alicuius inmensi operis
fama territaret. sed auum meum narrantem puer audiebam, causam operis ab interioribus aulicis proditam,
quod Thrasyllus mathematicus anxio de successore
Tiberio et in uerum nepotem proniori affirmasset non
magis Gaium imperaturum quam per Baianum
sinum equis discursurum.</p></div2>
<div2 type="chapter" n="20">
<milestone n="1" unit="section"/>
<p>Edidit et peregre spectacula, in Sicilia Syracusis
asticos ludos et in Gallia Luguduni miscellos; sed hic
certamen quoque Graecae Latinaeque facundiae, quo
certamine ferunt uictoribus praemia uictos contulisse,
eorundem et laudes componere coactos; eos autem,
qui maxime displicuissent, scripta sua spongia linguaue
delere iussos, nisi ferulis obiurgari aut flumine proximo
mergi maluissent.</p></div2>
<div2 type="chapter" n="21">
<milestone n="1" unit="section"/>
<p>Opera sub Tiberio semiperfecta, templum Augusti
theatrumque Pompei, absoluit. incohauit autem aquae
ductum regione Tiburti et amphitheatrum iuxta Saepta,
quorum operum a successore eius Claudio alterum peractum, omissum alterum est. Syracusis conlapsa uetustate moenia deorumque aedes refectae. destinauerat

et Sami Polycratis regiam restituere, Mileti Didymeum
peragere, in iugo Alpium urbem condere, sed ante
omnia Isthmum in Achaia perfodere, miseratque iam
ad dimetiendum opus primipilarem.</p></div2>
<div2 type="chapter" n="22">
<milestone n="1" unit="section"/>
<p>Hactenus quasi de principe, reliqua ut de monstro
narranda sunt.</p>
<p>Compluribus cognominibus adsumptis&mdash;nam et
'pius' et 'castrorum filius' et 'pater exercituum'
et 'optimus maximus Caesar' uocabatur&mdash;cum
audiret forte reges, qui officii causa in urbem aduenerant, concertantis apud se super cenam de nobilitate
generis, exclamauit:</p>
<l><foreign lang="greek">ei(=s koi/ranos e)/stw, ei(=s basileu/s.</foreign>
nec multum afuit quin statim diadema sumeret speciemque principatus in regni formam conuerteret.
<milestone n="2" unit="section"/>
uerum
admonitus et principum et regum se excessisse fastigium, diuinam ex eo maiestatem asserere sibi coepit;
datoque negotio, ut simulacra numinum religione et
arte praeclara, inter quae Olympii Iouis, apportarentur
e Graecia, quibus capite dempto suum imponeret, partem
Palatii ad forum usque promouit, atque aede Castoris
et Pollucis in uestibulum transfigurata, consistens saepe
inter fratres deos, medium adorandum se adeuntibus
exhibebat; et quidam eum Latiarem Iouem consalutarunt.
<milestone n="3" unit="section"/>
templum etiam numini suo proprium et sacerdotes et excogitatissimas hostias instituit. in templo
simulacrum stabat aureum iconicum amiciebaturque
cotidie ueste, quali ipse uteretur. magisteria sacerdotii
ditissimus quisque et ambitione et licitatione maxima
uicibus comparabant. hostiae erant phoenicopteri, pauones, tetraones, numidicae, meleagrides, phasianae,
quae generatim per singulos dies immolarentur.
<milestone n="4" unit="section"/>
et
noctibus quidem plenam fulgentemque lunam inuitabat
assidue in amplexus atque concubitum, interdiu uero
cum Capitolino Ioue secreto fabulabatur, modo insusurrans ac praebens in uicem aurem, modo clarius nec
sine iurgiis. nam uox comminantis audita est:</l>
<l><foreign lang="greek">h)/ m' a)na/eir' h)\ e)gw\ se/,</foreign>
donec exoratus, ut referebat, et in contubernium ultro
inuitatus super templum Diui Augusti ponte transmisso
Palatium Capitoliumque coniunxit. mox, quo propior
esset, in area Capitolina nouae domus fundamenta iecit.</l></div2>
<div2 type="chapter" n="23">
<milestone n="1" unit="section"/>
<p>Agrippae se nepotem neque credi neque dici ob
ignobilitatem eius uolebat suscensebatque, si qui uel
oratione uel carmine imaginibus eum Caesarum insererent. praedicabat autem matrem suam ex incesto,
quod Augustus cum Iulia filia admisisset, procreatam;
ac non contentus hac Augusti insectatione Actiacas
Si[n]culasque uictorias, ut funestas p. R. et calamitosas,
uetuit sollemnibus feriis celebrari.
<milestone n="2" unit="section"/>
Liuiam Augustam
proauiam 'Vlixem stolatum' identidem appellans, etiam
ignobilitatis quadam ad senatum epistula arguere ausus
est quasi materno auo decurione Fundano ortam, cum
publicis monumentis certum sit, Aufidium Lurconem
Romae honoribus functum. auiae Antoniae secretum
petenti denegauit, nisi ut interueniret Macro praefectus,
ac per istius modi indignitates et taedia causa extitit
mortis, dato tamen, ut quidam putant, et ueneno; nec
defunctae ullum honorem habuit prospexitque e triclinio ardentem rogum.
<milestone n="3" unit="section"/>
fratrem Tiberium inopinantem
repente immisso tribuno militum interemit Silanum
item socerum ad necem secandasque nouacula fauces
compulit, causatus in utroque, quod hic ingressum se
turbatius mare non esset secutus ac spe occupandi
urbem, si quid sibi per tempestates accideret, remansisset, ille antidotum obol[e]uisset, quasi ad praecauenda uenena sua sumptum, cum et Silanus inpatientiam nauseae uitasset et molestiam nauigandi, et Tiberius propter assiduam et ingrauescentem tussim medicamento usus esset. nam Claudium patruum non nisi
in ludibrium reseruauit.</p></div2>
<div2 type="chapter" n="24">
<milestone n="1" unit="section"/>
<p>Cum omnibus sororibus suis consuetudinem stupri
fecit plenoque conuiuio singulas infra se uicissim conlocabat uxore supra cubante. ex iis Drusillam uitiasse
uirginem praetextatus adhuc creditur atque etiam in
concubitu eius quondam deprehensus ab Antonia auia,
apud quam simul educabantur; mox Lucio Cassio Longino consulari conlocatam abduxit et in modum iustae
uxoris propalam habuit; heredem quoque bonorum
atque imperii aeger instituit.
<milestone n="2" unit="section"/>
eadem defuncta iustitium
indixit, in quo risisse lauisse cenasse cum parentibus
aut coniuge liberisue capital fuit. ac maeroris impatiens, cum repente noctu profugisset ab urbe transcucurrissetque Campaniam, Syracusas petit, rursusque inde
propere rediit barba capilloque promisso; nec umquam
postea quantiscumque de rebus, ne pro contione quidem populi aut apud milites, nisi per numen Drusillae
deierauit.
<milestone n="3" unit="section"/>
reliquas sorores nec cupiditate tanta nec
dignatione dilexit, ut quas saepe exoletis suis prostrauerit; quo facilius eas in causa Aemili Lepidi condemnauit quasi adulteras et insidiarum aduersus se
conscias ei nec solum chirographa omnium requisita
fraude ac stupro diuulgauit, sed et tres gladios in
necem suam praeparatos Marti Vltori addito elogio consecrauit.</p></div2>
<div2 type="chapter" n="25">
<milestone n="1" unit="section"/>
<p>Matrimonia contraxerit turpius an dimiserit an
tenuerit, non est facile discernere. Liuiam Orestillam
C. Pisoni nubentem, cum ad officium et ipse uenisset,
ad se deduci imperauit intraque paucos dies repudiatam
biennio post relegauit, quod repetisse usum prioris
mariti tempore medio uidebatur. alii tradunt adhibitum cenae nuptiali mandasse ad Pisonem contra accumbentem: 'noli uxorem meam premere,' statimque e conuiuio abduxisse secum ac proximo die edixisse: matrimonium sibi repertum exemplo Romuli et Augusti.
<milestone n="2" unit="section"/>
Lolliam Paulinam, C. Memmio consulari exercitus regenti nuptam, facta mentione auiae
eius ut quondam pulcherrimae, subito ex prouincia euocauit ac perductam a marito coniunxit sibi breuique
missam fecit interdicto cuiusquam in perpetuum coitu.

<milestone n="3" unit="section"/>
Caesoniam neque facie insigni neque aetate integra
matremque iam ex alio uiro trium filiarum, sed luxuriae ac lasciuiae perditae, et ardentius et constantius
amauit, ut saepe chlamyde peltaque et galea ornatam
ac iuxta adequitantem militibus ostenderit, amicis uero
etiam nudam. uxorio nomine dignatus est &dagger;quam enixam,
uno atque eodem die professus et maritum se eius et
patrem infantis ex ea natae.
<milestone n="4" unit="section"/>
infantem autem, Iuliam
Drusillam appellatam, per omnium dearum templa
circumferens Mineruae gremio imposuit alendamque et
instituendam commendauit. nec ullo firmiore indicio
sui seminis esse credebat quam feritatis, quae illi quoque tanta iam tunc erat, ut infestis digitis ora et oculos simul ludentium infantium incesseret.</p></div2>
<div2 type="chapter" n="26">
<milestone n="1" unit="section"/><p>leue ac frigidum sit his addere, quo propinquos amicosque pacto
tractauerit, Ptolemaeum regis Iubae filium, consobrinum
suum&mdash;erat enim et is M. Antoni ex Selene filia
nepos&mdash;et in primis ipsum Macronem, ipsam Enniam.
adiutores imperii: quibus omnibus pro necessitudinis
iure proque meritorum gratia cruenta mors persoluta est.

<milestone n="2" unit="section"/></p>
<p>Nihilo reuerentior leniorue erga senatum, quosdam
summis honoribus functos ad essedum sibi currere
togatos per aliquot passuum milia et cenanti modo
ad pluteum modo ad pedes stare succinctos linteo
passus est; alios cum clam interemisset, citare nihilo
minus ut uiuos perseuerauit, paucos post dies uoluntaria morte perisse mentitus.
<milestone n="3" unit="section"/>
consulibus oblitis de
natali suo edicere abrogauit magistratum fuitque per
triduum sine summa potestate res p. quaestorem suum
in coniuratione nominatum flagellauit ueste detracta
subiectaque militum pedibus, quo firme uerberaturi insisterent.

<milestone n="4" unit="section"/></p>
<p>Simili superbia uiolentiaque ceteros tractauit ordines. inquietatus fremitu gratuita in circo loca de
media nocte occupantium, omnis fustibus abegit; elisi
per eum tumultum uiginti amplius equites R., totidem
matronae, super innumeram turbam ceteram. scaenicis
ludis, inter plebem et equitem causam discordiarum
ferens, decimas maturius dabat, ut equestria ab
infimo quoque occuparentur.
<milestone n="5" unit="section"/>
gladiatorio munere reductis interdum flagrantissimo sole uelis emitti quemquam uetabat, remotoque ordinario apparatu tabidas
feras, uilissimos senioque confectos gladiatores, &dagger;quoque paegniaris patres familiarum notos in bonam partem sed insignis debilitate aliqua corporis subiciebat.
ac nonnumquam horreis praeclusis populo famem indixit.
</p></div2>
<div2 type="chapter" n="27">
<milestone n="1" unit="section"/>
<p>Saeuitiam ingenii per haec maxime ostendit. cum
ad saginam ferarum muneri praeparatarum carius pecudes compararentur, ex noxiis laniandos adnotauit, et
custodiarum seriem recognoscens, nullius inspecto elogio, stans tantum modo intra porticum mediam, 'a caluo
ad caluum' duci imperauit.
<milestone n="2" unit="section"/>
uotum exegit ab eo, qui
pro salute sua gladiatoriam operam promiserat, spectauitque ferro dimicantem nec dimisit nisi uictorem
et post multas preces. alterum, qui se periturum ea de
causa uouerat, cunctantem pueris tradidit, uerbenatum infulatumque uotum reposcentes per uicos
agerent, quoad praecipitaretur ex aggere.
<milestone n="3" unit="section"/>
multos
honesti ordinis deformatos prius stigmatum notis ad
metalla et munitiones uiarum aut ad bestias condemnauit aut bestiarum more quadripedes cauea coercuit
aut medios serra dissecuit, nec omnes grauibus ex
causis, uerum male de munere suo opinatos, uel quod
numquam per genium suum deierassent.
<milestone n="4" unit="section"/>
parentes supplicio filiorum interesse cogebat; quorum uni ualitudinem
excusanti lecticam misit, alium a spectaculo poenae
epulis statim adhibuit atque omni comitate ad hilaritatem et iocos prouocauit. curatorem munerum ac uenationum per continuos dies in conspectu suo catenis
uerberatum non prius occidit quam offensus putrefacti
cerebri odore. Atellan[i]ae poetam ob ambigui ioci
uersiculum media amphitheatri harena igni cremauit.
equitem R. obiectum feris, cum se innocentem proclamasset, reduxit abscisaque lingua rursus induxit.</p></div2>
<div2 type="chapter" n="28">
<milestone n="1" unit="section"/><p>reuocatum quendam a uetere exilio sciscitatus, quidnam ibi
facere consuesset, respondente eo per adulationem:
'deos semper oraui ut, quod euenit, periret
Tiberius et tu imperares,' opinans sibi quoque exules
suos mortem imprecari, misit circum insulas, qui uniuersos contrucidarent. cum discerpi senatorem concupisset, subornauit qui ingredientem curiam repente
hostem publicum appellantes inuaderent, graphisque
confossum lacerandum ceteris traderent; nec ante satiatus est quam membra et artus et uiscera hominis
tracta per uicos atque ante se congesta uidisset.</p></div2>
<div2 type="chapter" n="29">
<milestone n="1" unit="section"/><p>immanissima facta augebat atrocitate uerborum. nihil
magis in natura sua laudare se ac probare dicebat
quam, ut ipsius uerbo utar, <foreign lang="greek">a)diatreyi/an</foreign>, hoc est inuerecundiam. monenti Antoniae auiae tamquam parum
esset non oboedire: 'memento,' ait, 'omnia mihi et
&lt;in&gt; omnis licere.' trucidaturus fratrem, quem metu
uenenorum praemuniri medicamentis suspicabatur: 'antidotum,' inquit, 'aduersus Caesarem?' relegatis sororibus non solum insulas habere se, sed etiam
gladios minabatur.
<milestone n="2" unit="section"/>
praetorium uirum ex secessu Anticyrae, quam ualitudinis causa petierat, propagari sibi
commeatum saepius desiderantem cum mandasset interimi, adiecit necessariam esse sanguinis missionem, cui tam diu non prodesset elleborum.
decimo quoque die numerum puniendorum ex custodia
subscribens rationem se purgare dicebat. Gallis
Graecisque aliquot uno tempore condemnatis gloriabatur Gallograeciam se subegisse.</p></div2>
<div2 type="chapter" n="30">
<milestone n="1" unit="section"/><p>non temere in
quemquam nisi crebris et minutis ictibus animaduerti
passus est, perpetuo notoque iam praecepto: 'ita feri
ut se mori sentiat.' punito per errorem nominis alio
quam quem destinauerat, ipsum quoque paria meruisse
dixit. tragicum illud subinde iactabat:</p>
<l>oderint, dum metuant.

<milestone n="2" unit="section"/>
saepe in cunctos pariter senatores ut Seiani clientis,
ut matris ac fratrum suorum delatores, inuectus est
prolatis libellis, quos crematos simulauerat, defensaque
Tiberi saeuitia quasi necessaria, cum tot criminantibus
credendum esset. equestrem ordinem ut scaenae harenaeque deuotum assidue proscidit. infensus turbae
fauenti aduersus studium suum exclamauit: 'utinam
p. R. unam ceruicem haberet!' cumque Tetrinius
latro postularetur, et qui postularent, Tetrinios
esse ait.
<milestone n="3" unit="section"/>
retiari tunicati quinque numero gregatim dimicantes sine certamine ullo totidem secutoribus succubuerant; cum occidi iuberentur, unus resumpta fuscina
omnes uictores interemit: hanc ut crudelissimam caedem
et defleuit edicto et eos, qui spectare sustinuissent,
execratus est.</l></div2>
<div2 type="chapter" n="31">
<milestone n="1" unit="section"/><p>queri etiam palam de condicione temporum suorum solebat, quod nullis calamitatibus publicis insignirentur; Augusti principatum clade Variana,
Tiberi ruina spectaculorum apud Fidenas memorabilem
factum, suo obliuionem imminere prosperitate rerum;
atque identidem exercituum caedes, famem, pestilentiam,
incendia, hiatum aliquem terrae optabat.</p></div2>
<div2 type="chapter" n="32">
<milestone n="1" unit="section"/>
<p>Animum quoque remittenti ludoque et epulis dedito
eadem factorum dictorumque saeuitia aderat. saepe
in conspectu prandentis uel comisantis seriae quaestiones per tormenta habebantur, miles decollandi artifex quibuscumque e custodia capita amputabat. Puteolis dedicatione pontis, quem excogitatum ab eo significauimus, cum multos e litore inuitasset ad
se, repente omnis praecipitauit, quosdam gubernacula
apprehendentes contis remisque detrusit in mare.
<milestone n="2" unit="section"/>
Romae
publico epulo seruum ob detractam lectis argenteam
laminam carnifici confestim tradidit, ut manibus abscisis atque ante pectus e collo pendentibus, praecedente titulo qui causam poenae indicaret, per coetus
epulantium circumduceretur. murmillonem e ludo rudibus secum battuentem et sponte prostratum confodit
ferrea sica ac more uictorum cum palma discucurrit.

<milestone n="3" unit="section"/>
admota altaribus uictima succinctus poparum habitu
elato alte malleo cultrarium mactauit. lautiore conuiuio
effusus subito in cachinnos consulibus, qui iuxta cubabant, quidnam rideret blande quaerentibus: 'quid,' inquit, 'nisi uno meo nutu iugulari utrumque uestrum statim posse?'</p></div2>
<div2 type="chapter" n="33">
<milestone n="1" unit="section"/><p>inter uarios iocos, cum assistens
simulacro Iouis Apellen tragoedum consuluisset uter illi
maior uideretur, cunctantem flagellis discidit conlaudans
subinde uocem deprecantis quasi etiam in gemitu praedulcem. quotiens uxoris uel amiculae collum exoscularetur, addebat: 'tam bona ceruix simul ac iussero
demetur.' quin et subinde iactabat exquisiturum se
uel fidiculis de Caesonia sua, cur eam tanto
opere diligeret.</p></div2>
<div2 type="chapter" n="34">
<milestone n="1" unit="section"/>
<p>Nec minore liuore ac malignitate quam superbia
saeuitiaque paene aduersus omnis aeui hominum genus
grassatus est. statuas uirorum inlustrium ab Augusto
ex Capitolina area propter angustias in campum Martium conlatas ita subuertit atque disiecit ut restitui
saluis titulis non potuerint, uetuitque posthac uiuentium cuiquam usquam statuam aut imaginem nisi consulto et auctore se poni.
<milestone n="2" unit="section"/>
cogitauit etiam de Homeri
carminibus abolendis, cur enim sibi non licere
dicens, quod Platoni licuisset, qui eum e ciuitate
quam constituebat eiecerit? sed et Vergili[i] ac
Titi Liui scripta et imagines paulum afuit quin ex
omnibus bibliothecis amoueret, quorum alterum ut
nullius ingenii minimaeque doctrinae, alterum ut uerbosum in historia neglegentemque carpebat. de iuris
quoque consultis, quasi scientiae eorum omnem usum
aboliturus, saepe iactauit se mehercule effecturum
ne quid respondere possint praeter eum.</p></div2>
<div2 type="chapter" n="35">
<milestone n="1" unit="section"/><p>uetera
familiarum insignia nobilissimo cuique ademit, Torquato torquem, Cincinnato crinem, Cn. Pompeio stirpis
antiquae Magni cognomen. Ptolemaeum, de quo rettuli,
et arcessitum e regno et exceptum honorifice,
non alia de causa repente percussit, quam quod edente
se munus ingressum spectacula conuertisse hominum
oculos fulgore purpureae abollae animaduertit.
<milestone n="2" unit="section"/>
pulchros
et comatos, quotiens sibi occurrerent, occipitio raso
deturpabat. erat Aesius Proculus patre primipilari, ob
egregiam corporis amplitudinem et speciem Colosseros
dictus; hunc spectaculis detractum repente et in harenam deductum Thraeci et mox hoplomacho comparauit bisque uictorem constringi sine mora iussit et
pannis obsitum uicatim circumduci ac mulieribus
ostendi, deinde iugulari.
<milestone n="3" unit="section"/>
nullus denique tam abiectae
condicionis tamque extremae sortis fuit, cuius non
commodis obtrectaret. Nemorensi regi, quod multos
iam annos poteretur sacerdotio, ualidiorem aduersarium subornauit. cum quodam die muneris essedario
Porio post prosperam pugnam seruum suum manumittenti studiosius plausum esset, ita proripuit se
spectaculis, ut calcata lacinia togae praeceps per gradus
iret, indignabundus et clamitans dominum gentium

populum ex re leuissima plus honoris gladiatori tribuentem quam consecratis principibus
aut praesenti sibi.</p></div2>
<div2 type="chapter" n="36">
<milestone n="1" unit="section"/>
<p>Pudicitiae &lt;neque suae&gt; neque alienae pepercit.
M. Lepidum, Mnesterem pantomimum, quosdam obsides dilexisse fertur commercio mutui stupri. Valerius Catullus, consulari familia iuuenis, stupratum a
se ac latera sibi contubernio eius defessa etiam uociferatus est. super sororum incesta et notissimum prostitutae Pyrallidis amorem non temere ulla inlustriore
femina abstinuit.
<milestone n="2" unit="section"/>
quas plerumque cum maritis ad cenam uocatas praeterque pedes suos transeuntis diligenter ac lente mercantium more considerabat, etiam
faciem manu adleuans, si quae pudore submitterent;
quotiens deinde libuisset egressus triclinio, cum maxime
placitam seuocasset, paulo post recentibus adhuc lasciuiae notis reuersus uel laudabat palam uel uituperabat,
singula enumerans bona malaue corporis atque concubitus. quibusdam absentium maritorum nomine repudium ipse misit iussitque in acta ita referri.</p></div2>
<div2 type="chapter" n="37">
<milestone n="1" unit="section"/>
<p>Nepotatus sumptibus omnium prodigorum ingenia
superauit, commentus nouum balnearum usum, portentosissima genera ciborum atque cenarum, ut calidis
frigidisque unguentis lauaretur, pretiosissima margarita
aceto liquefacta sorberet, conuiuis ex auro panes et
obsonia apponeret, aut frugi hominem esse oportere dictitans aut Caesarem. quin et nummos non
mediocris summae e fastigio basilicae Iuliae per aliquot dies sparsit in plebem.
<milestone n="2" unit="section"/>
fabricauit et deceris Liburnicas gemmatis puppibus, uersicoloribus uelis, magna
thermarum et porticuum et tricliniorum laxitate magnaque etiam uitium et pomiferarum arborum uarietate;
quibus discumbens de die inter choros ac symphonias
litora Campaniae peragraret. in extructionibus praetoriorum atque uillarum omni ratione posthabita nihil
tam efficere concupiscebat quam quod posse effici negaretur.
<milestone n="3" unit="section"/>
et iactae itaque moles infesto ac profundo mari
et excisae rupes durissimi silicis et campi montibus
aggere aequati et complanata fossuris montium iuga,
incredibili quidem celeritate, cum morae culpa capite
lueretur. ac ne singula enumerem, immensas opes totumque illud Ti. Caesaris uicies ac septies milies
sestertium non toto uertente anno absumpsit.</p></div2>
<div2 type="chapter" n="38">
<milestone n="1" unit="section"/>
<p>Exhaustus igitur atque egens ad rapinas conuertit
animum uario et exquisitissimo calumniarum et auctionum et uectigalium genere. negabat iure ciuitatem
Romanam usurpare eos, quorum maiores sibi posterisque eam impetrassent, nisi si filii essent, neque enim
intellegi debere 'posteros' ultra hunc gradum; prolataque Diuorum Iuli et Augusti diplomata ut uetera
et obsoleta deflabat.
<milestone n="2" unit="section"/>
arguebat et perperam editos census, quibus postea quacumque de causa quicquam
incrementi accessisset. testamenta primipilarium, qui
ab initio Tiberi principatus neque illum neque se heredem reliquissent, ut ingrata rescidit; item ceterorum
ut irrita et uana, quoscumque quis diceret herede
Caesare mori destinasse. quo metu iniecto cum iam
et ab ignotis inter familiares et a parentibus inter
liberos palam heres nuncuparetur, derisores uocabat,
quod post nuncupationem uiuere perseuerarent, et
multis uenenatas matteas misit.
<milestone n="3" unit="section"/>
cognoscebat autem
de talibus causis, taxato prius modo summae ad quem
conficiendum consideret, confecto demum excitabatur.
ac ne paululum quidem morae patiens super quadraginta reos quondam ex diuersis criminibus una sententia condemnauit gloriatusque est expergefacta e somno
Caesonia quantum egisset, dum ea meridiaret.

<milestone n="4" unit="section"/></p>
<p>Auctione proposita reliquias omnium spectaculorum
subiecit ac uenditauit, exquirens per se pretia et usque
eo extendens, ut quidam immenso coacti quaedam emere
ac bonis exuti uenas sibi inciderent. nota res est,
Aponio Saturnino inter subsellia dormitante, monitum
a Gaio praeconem ne praetorium uirum crebro capitis
motu nutantem sibi praeteriret, nec licendi finem factum, quoad tredecim gladiatores sestertium nonagies
ignoranti addicerentur.</p></div2>
<div2 type="chapter" n="39">
<milestone n="1" unit="section"/><p>in Gallia quoque, cum damnatarum sororum ornamenta et supellectilem et seruos
atque etiam libertos immensis pretiis uendidisset, inuitatus lucro, quidquid instrumenti ueteris aulae erat ab
urbe repetiit, comprensis ad deportandum meritoriis
quoque uehiculis et pistrinensibus iumentis, adeo ut
et panis Romae saepe deficeret et litigatorum plerique, quod occurrere absentes ad uadimonium non possent, causa caderent.
<milestone n="2" unit="section"/>
cui instrumento distrahendo nihil non fraudis ac lenocinii adhibuit, modo auaritiae
singulos increpans et quod non puderet eos locupletiores esse quam se, modo paenitentiam simulans quod
principalium rerum priuatis copiam faceret. compererat prouincialem locupletem ducenta sestertia numerasse uocatoribus, ut per fallaciam conuiuio interponeretur, nec tulerat moleste tam magno aestimari honorem
cenae suae; huic postero die sedenti in auctione misit,
qui nescio quid friuoli ducentis milibus traderet diceretque cenaturum apud Caesarem uocatu ipsius.</p></div2>
<div2 type="chapter" n="40">
<milestone n="1" unit="section"/>
<p>Vectigalia noua atque inaudita primum per publicanos, deinde, quia lucrum exuberabat, per centuriones
tribunosque praetorianos exercuit, nullo rerum aut
hominum genere omisso, cui non tributi aliquid imponeret. pro edulibus, quae tota urbe uenirent, certum
statumque exigebatur; pro litibus ac iudiciis ubicumque conceptis quadragesima summae, de qua litigaretur, nec sine poena, si quis composuisse uel donasse
negotium conuinceretur; ex gerulorum diurnis quaestibus pars octaua; ex capturis prostitutarum quantum
quaeque uno concubitu mereret; additumque ad caput
legis, ut tenerentur publico et quae meretricium quiue
lenocinium fecissent, nec non et matrimonia obnoxia
essent.</p></div2>
<div2 type="chapter" n="41">
<milestone n="1" unit="section"/><p>eius modi uectigalibus indictis neque propositis, cum per ignorantiam scripturae multa commissa
fierent, tandem flagitante populo proposuit quidem
legem, sed et minutissimis litteris et angustissimo loco,
uti ne cui describere liceret. ac ne quod non manubiarum genus experiretur, lupanar in Palatio constituit,
districtisque et instructis pro loci dignitate compluribus
cellis, in quibus matronae ingenuique starent, misit
circum fora et basilicas nomenculatores ad inuitandos
ad libidinem iuuenes senesque; praebita aduenientibus
pecunia faenebris appositique qui nomina palam subnotarent, quasi adiuuantium Caesaris reditus.
<milestone n="2" unit="section"/>
ac ne
ex lusu quidem aleae compendium spernens plus mendacio atque etiam periurio lucrabatur. et quondam
proximo conlusori demandata uice sua progressus in
atrium domus, cum praetereuntis duos equites R. locupletis sine mora corripi confiscarique iussisset, exultans
rediit gloriansque numquam se prosperiore alea usum.</p></div2>
<div2 type="chapter" n="42">
<milestone n="1" unit="section"/>
<p>Filia uero nata paupertatem nec iam imperatoria
modo sed et patria conquerens onera conlationes in
alimonium ac dotem puellae recepit. edixit et strenas
ineunte anno se recepturum stetitque in uestibulo
aedium Kal. Ian. ad captandas stipes, quas plenis ante
eum manibus ac sinu omnis generis turba fundebat.
nouissime contrectandae pecuniae cupidine incensus,
saepe super immensos aureorum aceruos patentissimo
diffusos loco et nudis pedibus spatiatus et toto corpore
aliquamdiu uolutatus est.</p></div2>
<div2 type="chapter" n="43">
<milestone n="1" unit="section"/>
<p>Militiam resque bellicas semel attigit neque ex destinato, sed cum ad uisendum nemus flumenque Clitumni
Meuaniam processisset, admonitus de supplendo numero
Batauorum, quos circa se habebat, expeditionis Germanicae impetum cepit; neque distulit, sed legionibus et
auxiliis undique excitis, dilectibus ubique acerbissime
actis, contracto et omnis generis commeatu quanto
numquam antea, iter ingressus est confecitque modo
tam festinanter et rapide, ut praetorianae cohortes
contra morem signa iumentis imponere et ita subsequi
cogerentur, interdum adeo segniter delicateque, ut octaphoro ueheretur atque a propinquarum urbium plebe
uerri sibi uias et conspergi propter puluerem exigeret.</p></div2>
<div2 type="chapter" n="44">
<milestone n="1" unit="section"/>
<p>Postquam castra attigit, ut se acrem ac seuerum
ducem ostenderet, legatos, qui auxilia serius ex diuersis locis adduxerant, cum ignominia dimisit; at in
exercitu recensendo plerisque centurionum maturis iam
et nonnullis ante paucissimos quam consummaturi

essent dies, primos pilos ademit, causatus senium cuiusque et imbecillitatem; ceterorum increpita cupiditate
commoda emeritae militiae ad &dagger;sescentorum milium summam recidit.
<milestone n="2" unit="section"/>
nihil autem amplius quam Adminio Cynobellini Britannorum regis filio, qui pulsus a patre
cum exigua manu transfugerat, in deditionem recepto,
quasi uniuersa tradita insula, magnificas Romam litteras misit, monitis speculatoribus, ut uehiculo ad forum
usque et curiam pertenderent nec nisi in aede Martis
ac frequente senatu consulibus traderent.</p></div2>
<div2 type="chapter" n="45">
<milestone n="1" unit="section"/>
<p>Mox deficiente belli materia paucos de custodia
Germanos traici occulique trans Rhenum iussit ac sibi
post prandium quam tumultuosissime adesse hostem
nuntiari. quo facto proripuit se cum amicis et parte
equitum praetorianorum in proximam siluam, truncatisque arboribus et in modum tropaeorum adornatis
ad lumina reuersus, eorum quidem qui secuti non
essent timiditatem et ignauiam corripuit, comites autem
et participes uictoriae nouo genere ac nomine coronarum donauit, quas distinctas solis ac lunae siderumque specie exploratorias appellauit.
<milestone n="2" unit="section"/>
rursus obsides
quosdam abductos e litterario ludo clamque praemissos,
deserto repente conuiuio, cum equitatu insecutus ueluti
profugos ac reprehensos in catenis reduxit; in hoc
quoque mimo praeter modum intemperans. repetita
cena renuntiantis coactum agmen sic ut erant loricatos
ad discumbendum adhortatus est. monuit etiam notissimo Vergili uersu 'durarent secundisque se rebus seruarent.'

<milestone n="3" unit="section"/></p>
<p>Atque inter haec absentem senatum populumque
grauissimo obiurgauit edicto, quod Caesare proeliante
et tantis discriminibus obiecto tempestiua conuiuia, circum et theatra et amoenos secessus
celebrarent.</p></div2>
<div2 type="chapter" n="46">
<milestone n="1" unit="section"/><p>postremo quasi perpetraturus bellum,
derecta acie in litore Oceani ac ballistis machinisque
dispositis, nemine gnaro aut opinante quidnam coepturus
esset, repente ut conchas legerent galeasque et sinus
replerent imperauit, 'spolia Oceani' uocans 'Capitolio
Palatioque debita,' et in indicium uictoriae altissimam turrem excitauit, ex qua ut Pharo noctibus ad
regendos nauium cursus ignes emicarent; pronuntiatoque militi donatiuo centenis uiritim denariis, quasi
omne exemplum liberalitatis supergressus: 'abite,' inquit, 'laeti, abite locupletes.'</p></div2>
<div2 type="chapter" n="47">
<milestone n="1" unit="section"/>
<p>Conuersus hinc ad curam triumphi praeter captiuos
ac transfugas barbaros Galliarum quoque procerissimum
quemque et, ut ipse dicebat, <foreign lang="greek">a)cioqria/mbeuton</foreign>, ac
nonnullos ex principibus legit ac seposuit ad pompam
coegitque non tantum rutilare et summittere comam,
sed et sermonem Germanicum addiscere et nomina barbarica ferre. praecepit etiam triremis, quibus introierat
Oceanum, magna ex parte itinere terrestri Romam deuehi.
scripsit et procuratoribus, triumphum appararent
quam minima summa, sed quantus numquam
alius fuisset, quando in omnium hominum bona
ius haberent.</p></div2>
<div2 type="chapter" n="48">
<milestone n="1" unit="section"/>
<p>Prius quam prouincia decederet, consilium iniit
nefandae atrocitatis legiones, quae post excessum
Augusti seditionem olim mouerant, contrucidandi, quod
et patrem suum Germanicum ducem et se infantem
tunc obsedissent, uixque a tam praecipiti cogitatione
reuocatus, inhiberi nullo modo potuit quin decimare
uelle perseueraret. uocatas itaque ad contionem inermes, atque etiam gladiis depositis, equitatu armato
circumdedit.
<milestone n="2" unit="section"/>
sed cum uideret suspecta re plerosque
dilabi ad resumenda si qua uis fieret arma, profugit
contionem confestimque urbem &dagger;omnem petit, deflexa
omni acerbitate in senatum, cui ad auertendos tantorum dedecorum rumores palam minabatur, querens
inter cetera fraudatum se iusto triumpho, cum ipse
paulo ante, ne quid de honoribus suis ageretur, etiam
sub mortis poena denuntiasset.</p></div2>
<div2 type="chapter" n="49">
<milestone n="1" unit="section"/><p>aditus ergo in itinere
a legatis amplissimi ordinis ut maturaret orantibus,
quam maxima uoce: 'ueniam,' inquit, 'ueniam, et hic
mecum,' capulum gladii crebro uerberans, quo cinctus
erat. edixit et reuerti se, sed iis tantum qui optarent, equestri ordini et populo; nam se neque
ciuem neque principem senatui amplius fore.

<milestone n="2" unit="section"/>
uetuit etiam quemquam senatorum sibi occurrere. atque omisso uel dilato triumpho ouans urbem natali suo
ingressus est; intraque quartum mensem periit, ingentia
facinora ausus et aliquanto maiora moliens, siquidem
proposuerat Antium, deinde Alexandream commigrare
interempto prius utriusque ordinis electissimo quoque.

<milestone n="3" unit="section"/>
quod ne cui dubium uideatur, in secretis eius reperti
sunt duo libelli diuerso titulo, alteri 'gladius,' alteri
'pugio' index erat; ambo nomina et notas continebant
morti destinatorum. inuenta et arca ingens uariorum
uenenorum plena, quibus mox a Claudio demersis infecta maria traduntur non sine piscium exitio, quos
enectos aestus in proxima litora eiecit.</p></div2>
<div2 type="chapter" n="50">
<milestone n="1" unit="section"/>
<p>Statura fuit eminenti, colore expallido, corpore
enormi, gracilitate maxima ceruicis et crurum, oculis
et temporibus concauis, fronte lata et torua, capillo
raro at circa uerticem nullo, hirsutus cetera. quare
transeunte eo prospicere ex superiore parte aut omnino
quacumque de causa capram nominare, criminosum et
exitiale habebatur. uultum uero natura horridum ac
taetrum etiam ex industria efferabat componens ad
speculum in omnem terrorem ac formidinem.

<milestone n="2" unit="section"/></p>
<p>Valitudo ei neque corporis neque animi constitit.
puer comitiali morbo uexatus, in adulescentia ita patiens laborum erat, ut tamen nonnumquam subita defectione ingredi, stare, colligere semet ac sufferre uix
posset. mentis ualitudinem et ipse senserat ac subinde
de secessu deque purgando cerebro cogitauit. creditur
potionatus a Caesonia uxore amatorio quidem medicamento, sed quod in furorem uerterit.
<milestone n="3" unit="section"/>
incitabatur insomnio maxime; neque enim plus quam tribus nocturnis
horis quiescebat ac ne iis quidem placida quiete, sed
pauida miris rerum imaginibus, ut qui inter ceteras
pelagi quondam speciem conloquentem secum uidere
uisus sit. ideoque magna parte noctis uigiliae cubandique taedio nunc toro residens, nunc per longissimas
porticus uagus inuocare identidem atque expectare lucem
consuerat.</p></div2>
<div2 type="chapter" n="51">
<milestone n="1" unit="section"/>
<p>Non inmerito mentis ualitudini attribuerim diuersissima in eodem uitia, summam confidentiam et contra
nimium metum. nam qui deos tanto opere contemneret,
ad minima tonitrua et fulgura coniuere, caput obuoluere, at uero maiore proripere se e strato sub
lectumque condere solebat. peregrinatione quidem Siciliensi irrisis multum locorum miraculis repente a Messana noctu profugit Aetnaei uerticis fumo ac murmure
pauefactus.
<milestone n="2" unit="section"/>
aduersus barbaros quoque minacissimus,
cum trans Rhenum inter angustias densumque agmen
iter essedo faceret, dicente quodam non mediocrem
fore consternationem sicunde hostis appareat, equum
ilico conscendit ac propere reuersus ad pontes, ut
eos calonibus et impedimentis stipatos repperit, impatiens morae per manus ac super capita hominum translatus est.
<milestone n="3" unit="section"/>
mox etiam audita rebellione Germaniae fugam
et subsidia fugae classes apparabat, uno solacio adquiescens transmarinas certe sibi superfuturas prouincias, si uictores Alpium iuga, ut Cimbri, uel etiam
urbem, ut Senones quondam, occuparent; unde credo
percussoribus eius postea consilium natum apud tumultuantes milites ementiendi, ipsum sibi manus intulisse
nuntio malae pugnae perterritum.</p></div2>
<div2 type="chapter" n="52">
<milestone n="1" unit="section"/>
<p>Vestitu calciatuque et cetero habitu neque patrio
neque ciuili, ac ne uirili quidem ac denique humano
semper usus est. saepe depictas gemmatasque indutus
paenulas, manuleatus et armillatus in publicum processit; aliquando sericatus et cycladatus; ac modo in
crepidis uel coturnis, modo in speculatoria caliga, nonnumquam socco muliebri; plerumque uero aurea barba,
fulmen tenens aut fuscinam aut caduceum deorum insignia, atque etiam Veneris cultu conspectus est.
triumphalem quidem ornatum etiam ante expeditionem
assidue gestauit, interdum et Magni Alexandri thoracem
repetitum e conditorio eius.</p></div2>
<div2 type="chapter" n="53">
<milestone n="1" unit="section"/>
<p>Ex disciplinis liberalibus minimum eruditioni, eloquentiae plurimum attendit, quantumuis facundus et
promptus, utique si perorandum in aliquem esset. irato
et uerba et sententiae suppetebant, pronuntiatio quoque
et uox, ut neque eodem loci prae ardore consisteret et

exaudiretur a procul stantibus.
<milestone n="2" unit="section"/>
peroraturus stricturum se lucubrationis suae telum minabatur, lenius
comptiusque scribendi genus adeo contemnens, ut Senecam tum maxime placentem 'commissiones meras'
componere et 'harenam esse sine calce' diceret.
solebat etiam prosperis oratorum actionibus rescribere
et magnorum in senatu reorum accusationes defensionesque meditari ac, prout stilus cesserat, uel onerare
sententia sua quemque uel subleuare, equestri quoque
ordine ad audiendum inuitato per edicta.</p></div2>
<div2 type="chapter" n="54">
<milestone n="1" unit="section"/>
<p>Sed et aliorum generum artes studiosissime et diuersissimas exercuit. Thraex et auriga, idem cantor
atque saltator, battuebat pugnatoriis armis, aurigabat
extructo plurifariam circo; canendi ac saltandi uoluptate ita efferebatur, ut ne publicis quidem spectaculis
temperaret quo minus et tragoedo pronuntianti concineret et gestum histrionis quasi laudans uel corrigens
palam effingeret.
<milestone n="2" unit="section"/>
nec alia de causa uidetur eo die, quo
periit, peruigilium indixisse quam ut initium in scaenam prodeundi licentia temporis auspicaretur. saltabat
autem nonnumquam etiam noctu; et quondam tres consulares secunda uigilia in Palatium accitos multaque
et extrema metuentis super pulpitum conlocauit, deinde
repente magno tibiarum et scabellorum crepitu cum
palla tunicaque talari prosiluit ac desaltato cantico
abiit. atque hic tam docilis ad cetera natare nesciit.</p></div2>
<div2 type="chapter" n="55">
<milestone n="1" unit="section"/>
<p>Quorum uero studio teneretur, omnibus ad insaniam
fauit. Mnesterem pantomimum etiam inter spectacula
osculabatur, ac si qui saltante eo uel leuiter obstreperet,
detrahi iussum manu sua flagellabat. equiti R. tumultuanti per centurionem denuntiauit, abiret sine
mora Ostiam perferretque ad Ptolemaeum regem in
Mauretaniam codicillos suos; quorum exemplum erat:
'ei quem istoc misi, neque boni quicquam neque mali feceris.'

<milestone n="2" unit="section"/>
Thraeces quosdam Germanis
corporis custodibus praeposuit. murmillonum armaturas recidit. Columbo uictori, leuiter tamen saucio,
uenenum in plagam addidit, quod ex eo Columbinum
appellauit; sic certe inter alia uenena scriptum ab eo
repertum est. prasinae factioni ita addictus et deditus,
ut cenaret in stabulo assidue et maneret, agitatori
Eutycho comisatione quadam in apophoretis uicies
sestertium contulit.
<milestone n="3" unit="section"/>
Incitato equo, cuius causa pridie
circenses, ne inquietaretur, uiciniae silentium per milites indicere solebat, praeter equile marmoreum et
praesaepe eburneum praeterque purpurea tegumenta
ac monilia e gemmis domum etiam et familiam et
supellectilem dedit, quo lautius nomine eius inuitati
acciperentur; consulatum quoque traditur destinasse.</p></div2>
<div2 type="chapter" n="56">
<milestone n="1" unit="section"/>
<p>Ita bacchantem atque grassantem non defuit plerisque animus adoriri. sed una &lt;atque&gt; altera conspiratione detecta, aliis per inopiam occasionis cunctantibus,
duo consilium communicauerunt perfeceruntque, non
sine conscientia potentissimorum libertorum praefectorumque praetori; quod ipsi quoque etsi falso in quadam
coniuratione quasi participes nominati, suspectos tamen
se et inuisos sentiebant. nam et statim seductis magnam
fecit inuidiam destricto gladio affirmans sponte se periturum, si et illis morte dignus uideretur, nec
cessauit ex eo criminari alterum alteri atque inter se
omnis committere.

<milestone n="2" unit="section"/></p>
<p>Cum placuisset Palatinis ludis spectaculo egressum
meridie adgredi, primas sibi partes Cassius Chaerea
tribunus cohortis praetoriae depoposcit, quem Gaius
seniorem iam et mollem et effeminatum denotare omni
probro consuerat et modo signum petenti 'Priapum'
aut 'Venerem' dare, modo ex aliqua causa agenti
gratias osculandam manum offerre formatam commotamque in obscaenum modum.</p></div2>
<div2 type="chapter" n="57">
<milestone n="1" unit="section"/>
<p>Futurae caedis multa prodigia extiterunt. Olympiae
simulacrum Iouis, quod dissolui transferrique Romam
placuerat, tantum cachinnum repente edidit, ut machinis
labefactis opifices diffugerint; superuenitque ilico quidam Cassius nomine, iussum se somnio affirmans immolare taurum Ioui.
<milestone n="2" unit="section"/>
Capitolium Capuae Id. Mart.
de caelo tactum est, item Romae cella Palatini atriensis.
nec defuerunt qui coniectarent altero ostento periculum
a custodibus domino portendi, altero caedem rursus
insignem, qualis eodem die facta quondam fuisset.
consulenti quoque de genitura sua Sulla mathematicus
certissimam necem appropinquare affirmauit.
<milestone n="3" unit="section"/>
monuerunt et Fortunae Antiatinae, ut a Cassio caueret; qua
causa ille Cassium Longinum Asiae tum proconsulem
occidendum delegauerat, inmemor Chaeream Cassium
nominari. pridie quam periret, somniauit consistere
se in caelo iuxta solium Iouis impulsumque ab eo dextri pedis pollice et in terras praecipitatum. prodigiorum
loco habita sunt etiam, quae forte illo ipso die paulo
prius acciderant.
<milestone n="4" unit="section"/>
sacrificans respersus est phoenicopteri
sanguine; et pantomimus Mnester tragoediam saltauit, quam olim Neoptolemus tragoedus ludis, quibus
rex Macedonum Philippus occisus est, egerat; et cum
in Laureolo mimo, in quo a[u]ctor proripiens se ruina
sanguinem uomit, plures secundarum certatim experimentum artis darent, cruore scaena abundauit. parabatur et in noctem spectaculum, quo argumenta inferorum per Aegyptios et Aethiopas explicarentur.</p></div2>
<div2 type="chapter" n="58">
<milestone n="1" unit="section"/><p>VIIII. Kal. Febr. hora fere septima cunctatus an ad
prandium surgeret marcente adhuc stomacho pridiani
cibi onere, tandem suadentibus amicis egressus est.
cum in crypta, per quam transeundum erat, pueri nobiles ex Asia ad edendas in scaena operas euocati
praepararentur, ut eos inspiceret hortareturque restitit,
ac nisi princeps gregis algere se diceret, redire ac
repraesentare spectaculum uoluit.
<milestone n="2" unit="section"/>
duplex dehinc fama
est: alii tradunt adloquenti pueros a tergo Chaeream
ceruicem gladio caesim grauiter percussisse praemissa
uoce: 'hoc age!' dehinc Cornelium Sabinum, alterum
e coniuratis, tribunum ex aduerso traiecisse pectus;
alii Sabinum summota per conscios centuriones turba
signum more militiae petisse et Gaio 'Iouem' dante
Chaeream exclamasse: 'accipe ratum!' respicientique
maxillam ictu discidisse.
<milestone n="3" unit="section"/>
iacentem contractisque membris clamitantem se uiuere ceteri uulneribus triginta
confecerunt; nam signum erat omnium: 'repete!' quidam etiam per obscaena ferrum adegerunt. ad primum tumultum lecticari cum asseribus in auxilium
accucurrerunt, mox Germani corporis custodes, ac nonnullos ex percussoribus, quosdam etiam senatores innoxios interemerunt.</p></div2>
<div2 type="chapter" n="59">
<milestone n="1" unit="section"/>
<p>Vixit annis uiginti nouem, imperauit triennio et
decem mensibus diebusque octo. cadauer eius clam in
hortos Lamianos asportatum et tumultuario rogo semiambustum leui caespite obrutum est, postea per sorores ab exilio reuersas erutum et crematum sepultumque. satis constat, prius quam id fieret, hortorum custodes umbris inquietatos; in ea quoque domo, in qua
occubuerit, nullam noctem sine aliquo terrore transactam, donec ipsa domus incendio consumpta sit. perit
una et uxor Caesonia gladio a centurione confossa et
filia parieti inlisa.</p></div2>
<div2 type="chapter" n="60">
<milestone n="1" unit="section"/>
<p>Condicionem temporum illorum etiam per haec aestimare quiuis possit. nam neque caede uulgata statim
creditum est, fuitque suspicio ab ipso Gaio famam
caedis simulatam et emissam, ut eo pacto hominum
erga se mentes deprehenderet; neque coniurati cuiquam
imperium destinauerunt; et senatus in asserenda libertate adeo consensit, ut consules primo non in curiam,
quia Iulia uocabatur, sed in Capitolium conuocarent,
quidam uero sententiae loco abolendam Caesarum memoriam ac diruenda templa censuerint. obseruatum
autem notatumque est in primis Caesares omnes, quibus
Gai praenomen fuerit, ferro perisse, iam inde ab eo, qui
Cinnanis temporibus sit occisus.

<milestone n="5" unit="Book"/></p></div2></div1>
<div1 type="life" n="cl.">
<head>Divus Claudius</head>
<div2 type="chapter" n="1">
<milestone n="1" unit="section"/>
<p>Patrem Claudi Caesaris Drusum, olim Decimum
mox Neronem praenomine, Liuia, cum Augusto grauida nupsisset, intra mensem tertium peperit, fuitque
suspicio ex uitrico per adulterii consuetudinem procreatum. statim certe uulgatus est uersus:</p>
<l><foreign lang="greek">toi=s eu)tuxou=si kai\ tri/mhna paidi/a.</foreign>

<milestone n="2" unit="section"/>
is Drusus in quaesturae praeturaeque honore dux Raetici, deinde Germanici belli Oceanum septemtrionalem
primus Romanorum ducum nauigauit transque Rhenum
fossas naui et immensi operis effecit, quae nunc adhuc
Drusinae uocantur. hostem etiam frequenter caesum

ac penitus in intimas solitudines actum non prius destitit insequi, quam species barbarae mulieris humana
amplior uictorem tendere ultra sermone Latino prohibuisset.
<milestone n="3" unit="section"/>
quas ob res ouandi ius et triumphalia ornamenta percepit; ac post praeturam confestim inito consulatu atque expeditione repetita supremum diem morbo
obiit in aestiuis castris, quae ex eo Scelerata sunt appellata. corpus eius per municipiorum coloniarumque
primores suscipientibus obuiis scribarum decuriis ad
urbem deuectum sepultumque est in campo Martio.
ceterum exercitus honorarium ei tumulum excitauit,
circa quem deinceps stato die quotannis miles decurreret
Galliarumque ciuitates publice supplicarent. praeterea
senatus inter alia complura marmoreum arcum cum
tropaeis uia Appia decreuit et Germanici cognomen ipsi
posterisque eius.
<milestone n="4" unit="section"/>
fuisse autem creditur non minus
gloriosi quam ciuilis animi; nam ex hoste super uictorias
opima quoque spolia captasse summoque saepius discrimine duces Germanorum tota acie insectatus; nec dissimulasse umquam pristinum se rei p. statum, quandoque posset, restituturum. unde existimo nonnullos
tradere ausos, suspectum eum Augusto reuocatumque
ex prouincia et quia cunctaretur, interceptum ueneno.

<milestone n="5" unit="section"/>
quod equidem magis ne praetermitterem rettuli, quam
quia uerum aut ueri simile putem, cum Augustus tanto
opere et uiuum dilexerit, ut coheredem semper filiis
instituerit, sicut quondam in senatu professus est, et
defunctum ita pro contione laudauerit, ut deos precatus
sit, similes ei Caesares suos facerent sibique
tam honestum quandoque exitum darent quam
illi dedissent. nec contentus elogium tumulo eius
uersibus a se compositis insculpsisse, etiam uitae memoriam prosa oratione composuit.

<milestone n="6" unit="section"/></l>
<p>Ex Antonia minore complures quidem liberos tulit,
uerum tres omnino reliquit: Germanicum, Liuillam,
Claudium.</p></div2>
<div2 type="chapter" n="2">
<milestone n="1" unit="section"/>
<p>Claudius natus est Iullo Antonio Fabio Africano
conss. Kal. Aug. Luguduni eo ipso die quo primum
ara ibi Augusto dedicata est, appellatusque Tiberius
Claudius Drusus. mox fratre maiore in Iuliam familiam
adoptato Germanici cognomen assumpsit. infans autem
relictus a patre ac per omne fere pueritiae atque adulescentiae tempus uariis et tenacibus morbis conflictatus
est, adeo ut animo simul et corpore hebetato ne progressa quidem aetate ulli publico priuatoque muneri
habilis existimaretur.
<milestone n="2" unit="section"/>
diu atque etiam post tutelam
receptam alieni arbitrii et sub paedagogo fuit; quem
barbarum et olim superiumentarium ex industria sibi
appositum, ut se quibuscumque de causis quam saeuissime coerceret, ipse quodam libello conqueritur. ob
hanc eandem ualitudinem et gladiatorio munere, quod
simul cum fratre memoriae patris edebat, palliolatus
nouo more praesedit; et togae uirilis die circa mediam
noctem sine sollemni officio lectica in Capitolium latus
est.</p></div2>
<div2 type="chapter" n="3">
<milestone n="1" unit="section"/><p>disciplinis tamen liberalibus ab aetate prima non
mediocrem operam dedit ac saepe experimenta cuiusque
etiam publicauit. uerum ne sic quidem quicquam dignitatis assequi aut spem de se commodiorem in posterum facere potuit.

<milestone n="2" unit="section"/></p>
<p>Mater Antonia portentum eum hominis dictitabat, nec absolutum a natura, sed tantum incohatum; ac si quem socordiae argueret, stultiorem
aiebat filio suo Claudio. auia Augusta pro despectissimo semper habuit, non affari nisi rarissime, non
monere nisi acerbo et breui scripto aut per internuntios solita. soror Liuilla cum audisset quandoque
imperaturum, tam iniquam et tam indignam sortem
p. R. palam et clare detestata est. nam auunculus
maior Augustus quid de eo in utramque partem opinatus sit, quo certius cognoscatur, capita ex ipsius
epistulis posui.</p></div2>
<div2 type="chapter" n="4">
<milestone n="1" unit="section"/>
<p>'Collocutus sum cum Tiberio, ut mandasti
mea Liuia, quid nepoti tuo Tiberio faciendum
esset ludis Martialibus. consentit autem uterque nostrum, semel nobis esse statuendum,
quod consilium in illo sequamur. nam si est
artius, ut ita dicam, holocleros, quid est quod
dubitemus, quin per eosdem articulos et gradus
producendus sit, per quos frater eius productus
sit?
<milestone n="2" unit="section"/>
sin autem <foreign lang="greek">h)lattw=sqai</foreign> sentimus eum et
<foreign lang="greek">bebla/fqai kai\ ei)s th\n tou= sw/matos kai\ ei)s</foreign>
<foreign lang="greek">th\n th=s yuxh=s a)rtio/thta</foreign>, praebenda materia
deridendi et illum et nos non est hominibus <foreign lang="greek">ta\</foreign>
<foreign lang="greek">toiau=ta skw/ptein kai\ mukthri/zein ei)wqo/sin</foreign>.
nam semper aestuabimus, si de singulis articulis temporum deliberabimus, <foreign lang="greek">mh\ prou+pokeime/nou h(mi=n</foreign>
posse arbitremur eum gerere honores necne.
<milestone n="3" unit="section"/>
in praesentia tamen quibus de
rebus consulis, curare eum ludis Martialibus
triclinium sacerdotum non displicet nobis, si
est passurus se ab Siluani filio homine sibi
affini admoneri, ne quid faciat quod conspici
et derideri possit. spectare eum circenses ex
puluinari non placet nobis; expositus enim in
fronte prima spectaculorum conspicietur. in
Albanum montem ire eum non placet nobis aut
esse Romae Latinarum diebus. cur enim non
praeficitur urbi, si potest sequi fratrem suum
in montem?
<milestone n="4" unit="section"/>
habes nostras, mea Liuia, sententias, quibus placet semel de tota re aliquid
constitui, ne semper inter spem et metum
fluctuemur. licebit autem, si uoles, Antoniae
quoque nostrae des hanc partem epistulae
huius legendam.' rursus alteris litteris:

<milestone n="5" unit="section"/></p>
<p>'Tiberium adulescentem ego uero, dum tu
aberis, cotidie inuitabo ad cenam, ne solus
cenet cum suo Sulpicio et Athenodoro. qui
uellem diligentius et minus <foreign lang="greek">metew/rws</foreign> deligeret
sibi aliquem, cuius motum et habitum et incessum imitaretur. misellus <foreign lang="greek">a)tuxei=:</foreign> nam <foreign lang="greek">e)n toi=s</foreign>
<foreign lang="greek">spoudai/ois</foreign>, ubi non aberrauit eius animus,
satis apparet <foreign lang="greek">h( th=s yuxh=s au)tou= eu)ge/neia</foreign>.' item
tertiis litteris:

<milestone n="6" unit="section"/></p>
<p>'Tiberium nepotem tuum placere mihi declamantem potuisse, peream nisi, mea Liuia, admiror. nam qui tam <foreign lang="greek">a)safw=s</foreign> loquatur, qui
possit cum declamat <foreign lang="greek">safw=s</foreign> dicere quae dicenda
sunt, non uideo.'
<milestone n="7" unit="section"/></p>
<p>Nec dubium est,
quid post haec Augustus constituerit et reliquerit eum nullo praeter auguralis sacerdotii honore impertitum ac ne heredem quidem nisi
inter tertios ac paene extraneos [n]e parte sexta nuncuparet, legatoque non amplius quam octingentorum
sestertiorum prosecutus.</p></div2>
<div2 type="chapter" n="5">
<milestone n="1" unit="section"/>
<p>Tiberius patruus petenti honores consularia ornamenta detulit; sed instantius legitimos flagitanti id
solum codicillis rescripsit, quadraginta aureos in
Saturnalia et Sigillaria misisse ei. tunc demum abiecta spe dignitatis ad otium concessit, modo in
hortis et suburbana domo, modo in Campaniae secessu
delitescens, atque ex contubernio sordidissimorum hominum super ueterem segnitiae notam ebrietatis quoque
et aleae infamiam subiit, cum interim, quanquam hoc
modo agenti, numquam aut officium hominum aut reuerentia publice defuit.</p></div2>
<div2 type="chapter" n="6">
<milestone n="1" unit="section"/>
<p>Equester ordo bis patronum eum perferendae pro
se legationis elegit, semel cum deportandum Romam
corpus Augusti [h]umeris suis ab consulibus exposcere[n]t, iterum cum oppressum Seianum apud eosdem
gratularetur; quin et spectaculis aduenienti assurgere et
lacernas deponere solebat.
<milestone n="2" unit="section"/>
senatus quoque, ut ad numerum sodalium Augustalium sorte ductorum extra ordinem adiceretur, censuit et mox ut domus ei, quam incendio amiserat, publica impensa restitueretur, dicendaeque inter consulares sententiae ius esset. quod decretum abolitum est, excusante Tiberio imbecillitatem
eius ac damnum liberalitate sua resarsurum pollicente.
qui tamen moriens et in tertiis heredibus eum ex parte
tertia nuncupatum, legato etiam circa sestertium uicies
prosecutus commendauit insuper exercitibus ac senatui
populoque R. inter ceteras necessitudines nominatim.</p></div2>
<div2 type="chapter" n="7">
<milestone n="1" unit="section"/>
<p>Sub Gaio demum fratris filio secundam existimationem circa initia imperii omnibus lenociniis colligente
honores auspicatus consulatum gessit una per duos
menses, euenitque ut primitus ingredienti cum fascibus
forum praeteruolans aquila dexteriore umero consideret.
sortitus est et de altero consulatu in quartum annum;
praeseditque nonnumquam spectaculis in Gai uicem,
adclamante populo: 'feliciter' partim 'patruo imperatoris' partim 'Germanici fratri!'</p></div2>
<div2 type="chapter" n="8">
<milestone n="1" unit="section"/><p>nec eo minus
contumeliis obnoxius uixit. nam et si paulo serius ad
praedictam cenae horam occurrisset, non nisi aegre et

circuito demum triclinio recipiebatur, et quotiens post
cibum addormisceret, quod ei fere accidebat, olearum
aut palmularum ossibus incessebatur, interdum ferula
flagroue uelut per ludum excitabatur a copreis. solebant et manibus stertentis socci induci, ut repente
expergefactus faciem sibimet confricaret.</p></div2>
<div2 type="chapter" n="9">
<milestone n="1" unit="section"/>
<p>Sed ne discriminibus quidem caruit. primum in
ipso consulatu, quod Neronis et Drusi fratrum Caesaris
statuas segnius locandas ponendasque curasset, paene
honore summotus est; deinde extraneo uel etiam domesticorum aliquo deferente assidue uarieque inquietatus. cum uero detecta esset Lepidi et Gaetulici
coniuratio, missus in Germaniam inter legatos ad gratulandum etiam uitae periculum adiit, indignante ac
fremente Gaio patruum potissimum ad se missum quasi
ad puerum regendum, adeo ut non defuerint, qui traderent praecipitatum quoque in flumen, sic ut uestitus
aduenerat.
<milestone n="2" unit="section"/>
atque ex eo numquam non in senatu
nouissimus consularium sententiam dixit, ignominiae
causa post omnis interrogatus. etiam cognitio falsi
testamenti recepta est, in quo et ipse signauerat. postremo sestertium octogies pro introitu noui sacerdotii
coactus impendere, ad eas rei familiaris angustias decidit, ut cum obligatam aerario fidem liberare non
posset, in uacuum lege praediatoria uenalis pependerit
sub edicto praefectorum.</p></div2>
<div2 type="chapter" n="10">
<milestone n="1" unit="section"/><p>Per haec ac talia maxima
aetatis parte transacta quinquagesimo anno imperium
cepit quantumuis mirabili casu. exclusus inter ceteros
ab insidiatoribus Gai, cum quasi secretum eo desiderante turbam submouerent, in diaetam, cui nomen est
Hermaeum, recesserat; neque multo post rumore caedis
exterritus prorepsit ad solarium proximum interque
praetenta foribus uela se abdidit.
<milestone n="2" unit="section"/>
latentem discurrens
forte gregarius miles, animaduersis pedibus, [e] studio
sciscitandi quisnam esset, ad[co]gnouit extractumque et
prae metu ad genua sibi adcidentem imperatorem
salutauit. hinc ad alios commilitones fluctuantis nec
quicquam adhuc quam frementis perduxit. ab his
lecticae impositus et, quia sui diffugerant uicissim
succollantibus in castra delatus est tristis ac trepidus,
miserante obuia turba quasi ad poenam raperetur insons.
<milestone n="3" unit="section"/>
receptus intra uallum inter excubias militum
pernoctauit, aliquanto minore spe quam fiducia. nam
consules cum senatu et cohortibus urbanis forum Capitoliumque occupauerant asserturi communem libertatem;
accitusque et ipse per tr. pl. in curiam ad suadenda
quae uiderentur, ui se et necessitate teneri respondit.
<milestone n="4" unit="section"/>
uerum postero die et senatu segniore in exequendis
conatibus per taedium ac dissensionem diuersa censentium et multitudine, quae circumstabat, unum rectorem iam et nominatim exposcente, armatos pro contione iurare in nomen suum passus est promisitque
singulis quina dena sestertia, primus Caesarum fidem
militis etiam praemio pigneratus.</p></div2>
<div2 type="chapter" n="11">
<milestone n="1" unit="section"/>
<p>Imperio stabilito nihil antiquius duxit quam id biduum, quo de mutando rei p. statu haesitatum erat,
memoriae eximere. omnium itaque factorum dictorumque in eo ueniam et obliuionem in perpetuum sanxit
ac praestitit, tribunis modo ac centurionibus paucis
e coniuratorum in Gaium numero interemptis, exempli
simul causa et quod suam quoque caedem depoposcisse
cognouerat.
<milestone n="2" unit="section"/>
conuersus hinc ad officia pietatis ius iurandum neque sanctius sibi neque crebrius instituit quam
per Augustum. auiae Liuiae diuinos honores et circensi pompa currum elephantorum Augustino similem
decernenda curauit; parentibus inferias publicas, et
hoc amplius patri circenses annuos natali die, matri
carpentum, quo per circum duceretur, et cognomen
Augustae ab uiua recusatum. &dagger;a fratris memoria per
omnem occasionem celebratam comoediam quoque Graecam Neapolitano certamine docuit ac de sententia
iudicum coronauit.
<milestone n="3" unit="section"/>
ne Marcum quidem Antonium inhonoratum ac sine grata mentione transmisit, testatus
quondam per edictum, tanto impensius petere se ut
natalem patris Drusi celebrarent, quod idem esset et
aui sui Antoni[i]. Tiberio marmoreum arcum iuxta
Pompei theatrum, decretum quidem olim a senatu
uerum omissum, peregit. Gai quoque etsi acta omnia
rescidit, diem tamen necis, quamuis exordium principatus sui, uetuit inter festos referri.</p></div2>
<div2 type="chapter" n="12">
<milestone n="1" unit="section"/>
<p>At in semet augendo parcus atque ciuilis praenomine Imperatoris abstinuit, nimios honores recusauit,
sponsalia filiae natalemque geniti nepotis silentio ac
tantum domestica religione transegit. neminem exulum
nisi ex senatus auctoritate restituit. ut sibi in curiam
praefectum praetori tribunosque militum secum inducere liceret utque rata essent quae procuratores sui in
iudicando statuerent, precario exegit.
<milestone n="2" unit="section"/>
ius nundinarum
in priuata praedia a consulibus petit. cognitionibus
magistratuum ut unus e consiliariis frequenter interfuit;
eosdem spectacula edentis surgens et ipse cum cetera
turba uoce ac manu ueneratus est. tr(ibunis) pl(ebis)
adeuntibus se pro tribunali excusauit, quod propter
angustias non posset audire eos nisi stantes.
<milestone n="3" unit="section"/>
quare in
breui spatio tantum amoris fauorisque collegit, ut cum
profectum eum Ostiam perisse ex insidiis nuntiatum
esset, magna consternatione populus et militem quasi
proditorem et senatum quasi parricidam diris execrationibus incessere non ante destiterit, quam unus atque
alter et mox plures a magistratibus in rostra producti saluum et appropinquare confirmarent.</p></div2>
<div2 type="chapter" n="13">
<milestone n="1" unit="section"/>
<p>Nec tamen expers insidiarum usque quaque permansit, sed et a singulis et per factionem et denique
ciuili bello infestatus est. e plebe homo nocte media
iuxta cubiculum eius cum pugione deprehensus est;
reperti et equestris ordinis duo in publico cum dolone
ac uenatorio cultro praestolantes, alter ut egressum
theatro, alter ut sacrificantem apud Martis aedem adoreretur.
<milestone n="2" unit="section"/>
conspirauerunt autem ad res nouas Gallus Asinius et Statilius Coruinus, Pollionis ac Messalae oratorum nepotes, assumptis compluribus libertis ipsius
atque seruis. bellum ciuile mouit Furius Camillus
Scribonianus Delmatiae legatus; uerum intra quintum
diem oppressus est legionibus, quae sacramentum mutauerant, in paenitentiam religione conuersis, postquam
denuntiato ad nouum imperatorem itinere casu quodam
ac diuinitus neque aquila ornari neque signa conuelli
mouerique potuerunt.</p></div2>
<div2 type="chapter" n="14">
<milestone n="1" unit="section"/>
<p>Consulatus super pristinum quattuor gessit; ex quibus duos primos iunctim, sequentis per interuallum
quarto quemque anno, semenstrem nouissimum, bimenstris ceteros, tertium autem nouo circa principem exemplo in locum demortui suffectus. ius et consul et extra
honorem laboriosissime dixit, etiam suis suorumque
diebus sollemnibus, nonnumquam festis quoque antiquitus et religiosis. nec semper praescripta legum
secutus duritiam lenitatemue multarum ex bono et
aequo, perinde ut adficeretur, moderatus est; nam et
iis, qui apud priuatos iudices plus petendo formula
excidissent, restituit actiones et in maiore fraude conuictos legitimam poenam supergressus ad bestias condemnauit.</p></div2>
<div2 type="chapter" n="15">
<milestone n="1" unit="section"/><p>in cognoscendo autem ac decernendo mira
uarietate animi fuit, modo circumspectus et sagax, interdum inconsultus ac praeceps, nonnumquam friuolus
amentique similis. cum decurias rerum actu expungeret, eum, qui dissimulata uacatione quam beneficio
liberorum habebat responderat, ut cupidum iudicandi
dimisit; alium interpellatum ab aduersariis de propria
lite negantemque cognitionis rem sed ordinari iuris
esse, agere causam confestim apud se coegit, proprio
negotio documentum daturum, quam aequus
iudex in alieno negotio futurus esset.
<milestone n="2" unit="section"/>
feminam
non agnoscentem filium suum dubia utrimque argumentorum fide ad confessionem compulit indicto matrimonio iuuenis. absentibus secundum praesentes facillime
dabat, nullo dilectu culpane quis an aliqua necessitate
cessasset. proclamante quodam praecidendas falsario
manus, carnificem statim acciri cum machaera mensaque lanionia flagitauit. peregrinitatis reum orta inter
aduocatos leui contentione, togatumne an palliatum
dicere causam oporteret, quasi aequitatem integram
ostentans, mutare habitum saepius et prout accusaretur defendereturue, iussit.
<milestone n="3" unit="section"/>
de quodam etiam negotio ita
ex tabella pronuntiasse creditur, secundum eos se

sentire, qui uera proposuissent. propter quae
usque eo euiluit, ut passim ac propalam contemptui
esset. excusans quidam testem e prouincia ab eo uocatum negauit praesto esse posse dissimulata diu causa;
ac post longas demum interrogationes: 'mortuus est,'
inquit, 'puto, licuit.' alius gratias agens quod reum
defendi pateretur, adiecit: 'et tamen fieri solet.' illud
quoque a maioribus natu audiebam, adeo causidicos
patientia eius solitos abuti, ut discedentem e tribunali
non solum uoce reuocarent, sed et lacinia togae retenta,
interdum pede apprehenso detinerent.
<milestone n="4" unit="section"/>
ac ne cui haec
mira sint, litigatori Graeculo uox in altercatione excidit: <foreign lang="greek">kai\ su\ ge/rwn ei)= kai\ mwro/s</foreign>. equitem quidem
Romanum obscaenitatis in feminas reum, sed falso
et ab impotentibus inimicis conficto crimine, satis
constat, cum scorta meritoria citari aduersus se et
audiri pro testimonio uideret, graphium et libellos, quos
tenebat in manu, ita cum magna stultitiae et saeuitiae
exprobratione iecisse in faciem eius, ut genam non
leuiter perstrinxerit.</p></div2>
<div2 type="chapter" n="16">
<milestone n="1" unit="section"/>
<p>Gessit et censuram intermissam diu post Plancum
Paulumque censores, sed hanc quoque inaequabiliter
uarioque et animo et euentu. recognitione equitum
iuuenem probri plenum, sed quem pater probatissimum
sibi affirmabat, sine ignominia dimisit, habere dicens
censorem suum; alium corruptelis adulteriisque famosum nihil amplius quam monuit, ut aut parcius
aetatulae indulgeret aut certe cautius; addiditque: 'quare enim ego scio, quam amicam habeas?'
et cum orantibus familiaribus dempsisset cuidam appositam notam:
<milestone n="2" unit="section"/>
'litura tamen,' inquit, 'extet.' splendidum
uirum Graeciaeque prouinciae principem, uerum Latini
sermonis ignarum, non modo albo iudicum erasit, sed
in peregrinitatem redegit. nec quemquam nisi sua
uoce, utcumque quis posset, ac sine patrono rationem
uitae passus est reddere. notauitque multos, et quosdam inopinantis et ex causa noui generis, quod se
inscio ac sine commeatu Italia excessissent; quendam
uero et quod comes regis in prouincia fuisset, referens,
maiorum temporibus Rabirio Postumo Ptolemaeum
Alexandriam crediti seruandi causa secuto crimen
maiestatis apud iudices motum.
<milestone n="3" unit="section"/>
plures notare conatus,
magna inquisitorum neglegentia sed suo maiore dedecore, innoxios fere repperit, quibuscumque caelibatum
aut orbitatem aut egestatem obiceret, maritos, patres,
opulentos se probantibus; eo quidem, qui sibimet uim
ferro intulisse arguebatur, inlaesum corpus ueste deposita ostentante.
<milestone n="4" unit="section"/>
fuerunt et illa in censura eius notabilia, quod essedum argenteum sumptuose fabricatum
ac uenale ad Sigillaria redimi concidique coram imperauit; quodque uno die XX edicta proposuit, inter
quae duo, quorum altero admonebat, ut uberi uinearum
prouentu bene dolia picarentur; altero, nihil aeque
facere ad uiperae morsum quam taxi arboris sucum.</p></div2>
<div2 type="chapter" n="17">
<milestone n="1" unit="section"/>
<p>Expeditionem unam omnino suscepit eamque modicam. cum decretis sibi a senatu ornamentis triumphalibus leuiorem maiestati principali titulum arbitraretur uelletque iusti triumphi decus, unde adquireret
Britanniam potissimum elegit, neque temptatam ulli
post Diuum Iulium et tunc tumultuantem ob non redditos transfugas.
<milestone n="2" unit="section"/>
huc cum ab Ostia nauigaret, uehementi circio bis paene demersus est, prope Liguriam
iuxtaque Stoechadas insulas. quare a Massilia Gesoriacum usque pedestri itinere confecto inde transmisit ac sine ullo proelio aut sanguine intra paucissimos dies parte insulae in deditionem recepta, sexto
quam profectus erat mense Romam rediit triumphauitque maximo apparatu.
<milestone n="3" unit="section"/>
ad cuius spectaculum commeare in urbem non solum praesidibus prouinciarum permisit, uerum etiam exulibus quibusdam; atque inter
hostilia spolia naualem coronam fastigio Palatinae domus iuxta ciuicam fixit, traiecti et quasi domiti Oceani
insigne. currum eius Messalina uxor carpento secuta
est; secuti et triumphalia ornamenta eodem bello adepti,
sed ceteri pedibus et in praetexta, M. Crassus Frugi
equo phalerato et in ueste palmata, quod eum honorem iterauerat.</p></div2>
<div2 type="chapter" n="18">
<milestone n="1" unit="section"/>
<p>Vrbis annonaeque curam sollicitissime semper egit.
cum Aemiliana pertinacius arderent, in diribitorio duabus noctibus mansit ac deficiente militum ac familiarum
turba auxilio plebem per magistratus ex omnibus uicis
conuocauit ac positis ante se cum pecunia fiscis ad
subueniendum hortatus est, repraesentans pro opera
dignam cuique mercedem.
<milestone n="2" unit="section"/>
artiore autem annona ob
assiduas sterilitates detentus quondam medio foro a
turba conuiciisque et simul fragminibus panis ita infestatus, ut aegre nec nisi postico euadere in Palatium
ualuerit, nihil non ex[eo]cogitauit ad inuehendos etiam
tempore hiberno commeatus. nam et negotiatoribus
certa lucra proposuit suscepto in se damno, si cui
quid per tempestates accidisset, et naues mercaturae
causa fabricantibus magna commoda constituit pro
condicione cuiusque:</p></div2>
<div2 type="chapter" n="19">
<milestone n="1" unit="section"/><p>ciui[s] uacationem legis Papiae
Poppaeae, Latino ius Quiritium, feminis ius IIII liberorum; quae constituta hodieque seruantur.</p></div2>
<div2 type="chapter" n="20">
<milestone n="1" unit="section"/>
<p>Opera magna potius &dagger;quam necessaria quam multa
perfecit, sed uel praecipua: ductum aquarum a Gaio
incohatum, item emissarium Fucini lacus portumque
Ostiensem, quanquam sciret ex iis alterum ab Augusto
precantibus assidue Marsis negatum, alterum a Diuo
Iulio saepius destinatum ac propter difficultatem
omissum. Claudiae aquae gelidos et uberes fontes,
quorum alteri Caeruleo, alteri Curtio et Albudigno
nomen est, simulque riuum Anienis noui lapideo opere
in urbem perduxit diuisitque in plurimos et ornatissimos lacus.
<milestone n="2" unit="section"/>
Fucinum adgressus est non minus conpendii spe quam gloriae, cum quidam priuato sumptu
emissuros se repromitterent, si sibi siccati agri concederentur. per tria autem passuum milia partim effosso
monte partim exciso canalem absoluit aegre et post
undecim annos, quamuis continuis XXX hominum milibus sine intermissione operantibus.
<milestone n="3" unit="section"/>
portum Ostiae
extruxit circumducto dextra sinistraque brachio et ad
introitum profundo iam solo mole obiecta; quam quo
stabilius fundaret, nauem ante demersit, qua magnus
obeliscus ex Aegypto fuerat aduectus, congestisque pilis
superposuit altissimam turrem in exemplum Alexandrini
Phari, ut ad nocturnos ignes cursum nauigia dirigerent.</p></div2>
<div2 type="chapter" n="21">
<milestone n="1" unit="section"/>
<p>Congiaria populo saepius distribuit. spectacula quoque complura et magnifica edidit, non usitata modo
ac solitis locis, sed et commenticia et ex antiquitate
repetita, et ubi praeterea nemo ante eum. ludos dedicationis Pompeiani theatri, quod ambustum restituerat,
e tribunali posito in orchestra commisit, cum prius
apud superiores aedes supplicasset perque mediam
caueam sedentibus ac silentibus cunctis descendisset.

<milestone n="2" unit="section"/>
fecit et saeculares, quasi anticipatos ab Augusto nec
legitimo tempori reseruatos, quamuis ipse in historiis
suis prodat, intermissos eos Augustum multo post diligentissime annorum ratione subducta in ordinem redegisse. quare uox praeconis irrisa est inuitantis more
sollemni ad ludos, quos nec spectasset quisquam
nec spectaturus esset, cum superessent adhuc qui
spectauerant, et quidam histrionum producti olim tunc
quoque producerentur. circenses frequenter etiam in
Vaticano commisit, nonnumquam interiecta per quinos
missus uenatione.
<milestone n="3" unit="section"/>
circo uero maximo marmoreis carceribus auratisque metis, quae utraque et tofina ac
lignea antea fuerant, exculto propria senatoribus constituit loca promiscue spectare solitis; ac super quadrigarum certamina Troiae lusum exhibuit et Africanas, conficiente turma equitum praetorianorum, ducibus
tribunis ipsoque praefecto; praeterea Thessalos equites,
qui feros tauros per spatia circi agunt insiliuntque
defessos et ad terram cornibus detrahunt.

<milestone n="4" unit="section"/></p>
<p>Gladiatoria munera plurifariam ac multiplicia exhibuit: anniuersarium in castris praetorianis sine uenatione apparatuque, iustum atque legitimum in Saeptis;
ibidem extraordinarium et breue dierumque paucorum,
quodque appellare coepit 'sportulam,' quia primum daturu[m]s edixerat, uelut ad subitam condictamque
cenulam inuitare se populum.
<milestone n="5" unit="section"/>
nec ullo spectaculi
genere communior aut remissior erat, adeo ut oblatos
uictoribus aureos prolata sinistra pariter cum uulgo

uoce digitisque numeraret ac saepe hortando rogandoque ad hilaritatem homines prouocaret, dominos
identidem appellans, immixtis interdum frigidis et
arcessitis iocis; qualis est ut cum Palumbum postulantibus daturum se promisit, si captus esset. illud
plane quantumuis salubriter et in tempore: cum essedario, pro quo quattuor fili deprecabantur, magno
omnium fauore indulsisset rudem, tabulam ilico misit
admonens populum, quanto opere liberos suscipere deberet, quos uideret et gladiatori praesidio gratiaeque esse.
<milestone n="6" unit="section"/>
edidit et in Martio campo
expugnationem direptionemque oppidi ad imaginem
bellicam et deditionem Britanniae regum praeseditque
paludatus. quin et emissurus Fucinum lacum naumachiam ante commisit. sed cum proclamantibus naumachiariis: 'haue imperator, morituri te salutant!'
respondisset: 'aut non,' neque post hanc uocem quasi
uenia data quisquam dimicare uellet, diu cunctatus an
omnes igni ferroque absumeret, tandem e sede sua
prosiluit ac per ambitum lacus non sine foeda uacillatione discurrens partim minando partim adhortando
ad pugnam compulit. hoc spectaculo classis Sicula et
Rhodia concurrerunt, duodenarum triremium singulae,
exciente bucina Tritone argenteo, qui e medio lacu per
machinam emerserat.</p></div2>
<div2 type="chapter" n="22">
<milestone n="1" unit="section"/>
<p>Quaedam circa caerimonias ciuilemque et militarem
morem, item circa omnium ordinum statum domi forisque aut correxit aut exoleta reuocauit aut etiam noua
instituit. in cooptandis per collegia sacerdotibus neminem nisi iuratus nominauit; obseruauitque sedulo,
ut quotiens terra in urbe mouisset, ferias aduocata
contione praetor indiceret, utque dira aue in Capitolio
uisa obsecratio haberetur, eamque ipse iure maximi
pontificis pro rostris populo praeiret summotaque operariorum seruorumque turba.</p></div2>
<div2 type="chapter" n="23">
<milestone n="1" unit="section"/>
<p>Rerum actum diuisum antea in hibernos aestiuosque
menses coniunxit. iuris dictionem de fidei commissis
quotannis et tantum in urbe delegari magistratibus
solitam in perpetuum atque etiam per prouincias potestatibus demandauit. capiti Papiae Poppaeae legis a
Tiberio Caesare, quasi sexagenarii generare non possent,
addito obrogauit.
<milestone n="2" unit="section"/>
sanxit ut pupillis extra ordinem
tutores a consulibus darentur, utque ii, quibus a
magistratibus prouinciae interdicerentur, urbe quoque
et Italia summouerentur. ipse quosdam nouo exemplo
relegauit, ut ultra lapidem tertium uetaret egredi ab
urbe.</p>
<p>De maiore negotio acturus in curia medius inter
consulum sellas tribunicio subsellio sedebat. commeatus
a senatu peti solitos benefici sui fecit.</p></div2>
<div2 type="chapter" n="24">
<milestone n="1" unit="section"/><p>ornamenta consularia etiam procuratoribus ducenariis indulsit. senatoriam dignitatem recusantibus equestrem quoque ademit. latum clauum, quamuis initio affirmasset non
lecturum se senatorem nisi ciuis R. abnepotem, etiam
libertini filio tribuit, sed sub condicione si prius ab
equite R. adoptatus esset; ac sic quoque reprehensionem uerens, et Appium Caecum censorem, generis
sui proauctorem, libertinorum filios in senatum adlegisse docuit, ignarus temporibus Appi et deinceps
aliquamdiu libertinos dictos non ipsos, qui manu
emitterentur, sed ingenuos ex his procreatos.
<milestone n="2" unit="section"/>
collegio
quaestorum pro stratura uiarum gladiatorium munus
iniunxit detractaque Ostiensi et Gallica prouincia curam
aerari Saturni reddidit, quam medio tempore praetores
aut, uti nunc, praetura functi sustinuerant.

<milestone n="3" unit="section"/></p>
<p>Triumphalia ornamenta Silano, filiae suae sponso,
nondum puberi dedit, maioribus uero natu tam multis
tamque facile, ut epistula communi[s] legionum nomine
extiterit petentium, ut legatis consularibus simul cum
exercitu et triumphalia darentur, ne causam belli quoquo modo quaererent. Aulo Plautio etiam ouationem
decreuit ingressoque urbem obuiam progressus et in
Capitolium eunti et inde rursus reuertenti latus texit.
Gabinio Secundo Cauchis gente Germanica superatis
cognomen Cauchius usurpare concessit.</p></div2>
<div2 type="chapter" n="25">
<milestone n="1" unit="section"/>
<p>Equestris militias ita ordinauit, ut post cohortem
alam, post alam tribunatum legionis daret; stipendiaque
instituit et imaginariae militiae genus, quod uocatur
'supra numerum,' quo absentes et titulo tenus fungerentur. milites domus senatorias salutandi causa ingredi etiam patrum decreto prohibuit. libertinos, qui
se pro equitibus R. agerent, publicauit, ingratos et de
quibus patroni quererentur reuocauit in seruitutem aduocatisque eorum negauit se aduersus libertos ipsorum ius dicturum.
<milestone n="2" unit="section"/>
cum quidam aegra et adfecta mancipia in insulam Aesculapi[i] taedio medendi exponerent,
omnes qui exponerentur liberos esse sanxit, nec redire
in dicionem domini, si conualuissent; quod si quis necare quem mallet quam exponere, caedis crimine teneri.
uiatores ne per Italiae oppida nisi aut pedibus aut
sella aut lectica transirent, monuit edicto. Puteolis et
Ostiae singulas cohortes ad arcendos incendiorum casus
collocauit.

<milestone n="3" unit="section"/></p>
<p>Peregrinae condicionis homines uetuit usurpare Romana nomina dum taxat gentilicia. ciuitatem R. usurpantes in campo Esquilino securi percussit. prouincias
Achaiam et Macedoniam, quas Tiberius ad curam
suam transtulerat, senatui reddidit. Lyciis ob exitiabiles inter se discordias libertatem ademit, Rhodiis ob
paenitentiam ueterum delictorum reddidit. Iliensibus
quasi Romanae gentis auctoribus tributa in perpetuum remisit recitata uetere epistula Graeca senatus
populique R. Seleuco regi amicitiam et societatem
ita demum pollicentis, si consanguineos suos Ilienses
ab omni onere immunes praestitisset.
<milestone n="4" unit="section"/>
Iudaeos impulsore Chresto assidue tumultuantis Roma expulit. Germanorum legatis in orchestra sedere permisit, simplicitate eorum et fiducia commotus, quod in popularia
deducti, cum animaduertissent Parthos et Armenios
sedentis in senatu, ad eadem loca sponte transierant,
nihilo deteriorem uirtutem aut condicionem suam praedicantes.
<milestone n="5" unit="section"/>
Druidarum religionem apud Gallos dirae immanitatis et tantum ciuibus sub Augusto interdictam
penitus aboleuit; contra sacra Eleusinia etiam transferre ex Attica Romam conatus est, templumque in
Sicilia Veneris Erycinae uetustate conlapsum ut ex
aerario pop. R. reficeretur, auctor fuit. cum regibus
foedus in foro i[e]cit porca caesa ac uetere fetialium
praefatione adhibita. sed et haec et cetera totumque
adeo ex parte magna principatum non tam suo quam
uxorum libertorumque arbitrio administrauit, talis ubique plerumque, qualem esse eum aut expediret illis
aut liberet.</p></div2>
<div2 type="chapter" n="26">
<milestone n="1" unit="section"/>
<p>Sponsas admodum adulescens duas habuit: Aemiliam
Lepidam Augusti proneptem, item Liuiam Medullinam,
cui et cognomen Camillae erat, e genere antiquo dictatoris Camilli. priorem, quod parentes eius Augustum
offenderant, uirginem adhuc repudiauit, posteriorem
ipso die, qui erat nuptiis destinatus, ex ualitudine
amisit.
<milestone n="2" unit="section"/>
uxores deinde duxit Plautiam Vrgulanillam
triumphali et mox Aeliam Paetinam consulari patre.
cum utraque diuortium fecit, sed cum Paetina ex leuibus offensis, cum Vrgulanilla ob libidinum probra et
homicidii suspicionem. post has Valeriam Messalinam,
Barbati Messalae consobrini sui filiam, in matrimonium accepit. quam cum comperisset super cetera flagitia atque dedecora C. Silio etiam nupsisse dote inter
auspices consignata, supplicio adfecit confirmauitque
pro contione apud praetorianos, quatenus sibi matrimonia male cederent, permansurum se in caelibatu, ac nisi permansisset, non recusaturum
confodi manibus ipsorum.
<milestone n="3" unit="section"/>
nec durare ualuit quin
de condicionibus continuo tractaret, etiam de Paetinae,
quam olim exegerat, deque Lolliae Paulinae, quae
C. Caesari nupta fuerat. uerum inlecebris Agrippinae,
Germanici fratris sui filiae, per ius osculi et blanditiarum occasiones pellectus in amorem, subornauit
proximo senatu qui censerent, cogendum se ad ducendum eam uxorem, quasi rei p. maxime interesset, dandamque ceteris ueniam talium coniugiorum, quae ad
id tempus incesta habebantur. ac uix uno interposito
die confecit nuptias, non repertis qui sequerentur
exemplum, excepto libertino quodam et altero primipilari, cuius nuptiarum officium et ipse cum Agrippina
celebrauit.</p></div2>
<div2 type="chapter" n="27">
<milestone n="1" unit="section"/><p>liberos ex tribus uxoribus tulit: ex Vrgulanilla Drusum et Claudiam, ex Paetina Antoniam, ex

Messalina Octauiam et quem primo Germanicum, mox
Britannicum cognominauit. Drusum &dagger;pompeium puberem amisit piro per lusum in sublime iactato et hiatu
oris excepto strangulatum, cum ei ante paucos dies
filiam Seiani despondisset. quo magis miror fuisse
qui traderent fraude a Seiano necatum. Claudiam ex
liberto suo Botere conceptam, quamuis ante quintum
mensem diuortii natam alique coeptam, exponi tamen
ad matris ianuam et nudam iussit abici.
<milestone n="2" unit="section"/>
Antoniam
Cn. Pompeio Magno, deinde Fausto Sullae, nobilissimis
iuuenibus, Octauiam Neroni priuigno suo collocauit,
Silano ante desponsam. Britannicum uicesimo imperii
die inque secundo consulatu, natum sibi paruulum etiam
tum, et militi pro contione manibus suis gestans et
plebi per spectacula gremio aut ante se retinens assidue
commendabat faustisque ominibus cum adclamantium
turba prosequebatur. e generis Neronem adoptauit,
Pompeium atque Silanum non recusauit modo, sed et
interemit.</p></div2>
<div2 type="chapter" n="28">
<milestone n="1" unit="section"/>
<p>Libertorum praecipue suspexit Posiden spadonem,
quem etiam Britannico triumpho inter militares uiros
hasta pura donauit; nec minus Felicem, quem cohortibus et alis prouinciaeque Iudaeae praeposuit, trium
reginarum maritum; et Harpocran, cui lectica per
urbem uehendi spectaculaque publice edendi ius tribuit;
ac super hos Polybium ab studiis, qui saepe inter
duos consules ambulabat; sed ante omnis Narcissum
ab epistulis et Pallantem a rationibus, quos decreto
quoque senatus non praemiis modo ingentibus, sed et
quaestoriis praetoriisque ornamentis honorari libens
passus est; tantum praeterea adquirere et rapere, ut
querente eo quondam de fisci exiguitate non absurde
dictum sit, abundaturum, si a duobus libertis in
consortium reciperetur.</p></div2>
<div2 type="chapter" n="29">
<milestone n="1" unit="section"/><p>his, ut dixi, uxoribusque addictus, non principem [se], sed ministrum egit,
compendio cuiusque horum uel etiam studio aut libidine honores exercitus impunitates supplicia largitus
est, et quidem insciens plerumque et ignarus. ac ne
singillatim minora quoque enumerem, reuocatas liberalitates eius, iudicia rescissa, suppositos aut etiam
palam immutatos datorum officiorum codicillos: Appium
Silanum consocerum suum Iuliasque, alteram Drusi,
alteram Germanici filiam, crimine incerto nec defensione ulla data occidit, item Cn. Pompeium maioris
filiae uirum et L.
Silanum minoris sponsum.
<milestone n="2" unit="section"/>
ex quibus Pompeius in concubitu dilecti adulescentuli confossus est, Silanus abdicare se praetura ante IIII. Kal.
Ian. morique initio anni coactus die ipso Claudi[i] et
Agrippinae nuptiarum. in quinque et triginta senatores trecentosque amplius equites R. tanta facilitate
animaduertit, ut, cum de nece consularis uiri renuntiante centurione factum esse quod imperasset, negaret
quicquam se imperasse, nihilo minus rem comprobaret,
affirmantibus libertis officio milites functos, quod ad
ultionem imperatoris ultro procucurrissent.
<milestone n="3" unit="section"/>
nam illud
omnem fidem excesserit quod nuptiis, quas Messalina
cum adultero Silio fecerat, tabellas dotis et ipse consignauerit, inductus, quasi de industria simularentur
ad auertendum transferendumque periculum, quod imminere ipsi per quaedam ostenta portenderetur.</p></div2>
<div2 type="chapter" n="30">
<milestone n="1" unit="section"/>
<p>Auctoritas dignitasque formae non defuit &dagger;et ueterum stanti uel sedenti ac praecipue quiescenti, nam et
prolixo nec exili corpore erat et specie canitieque pulchra, opimis ceruicibus; ceterum et ingredientem destituebant poplites minus firmi, et remisse quid uel serio
agentem multa dehonestabant: risus indecens, ira turpior
spumante rictu, umentibus naribus, praeterea linguae
titubantia caputque cum semper tum in quantulocumque actu uel maxime tremulum.</p></div2>
<div2 type="chapter" n="31">
<milestone n="1" unit="section"/><p>ualitudine sicut olim
graui, ita princeps prospera usus est excepto stomachi
dolore, quo se correptum etiam de consciscenda morte
cogitasse dixit.</p></div2>
<div2 type="chapter" n="32">
<milestone n="1" unit="section"/>
<p>Conuiuia agitauit et ampla et assidua ac fere patentissimis locis, ut plerumque sesceni simul discumberent.
conuiuatus est et super emissarium Fucini lacus ac
paene summersus, cum emissa impetu aqua redundasset. adhibebat omni cenae et liberos suos cum
pueris puellisque nobilibus, qui more ueteri ad fulcra
lectorum sedentes uescerentur. conuiuae, qui pridie
scyphum aureum subripuisse existimabatur, reuocato
in diem posterum calicem fictilem apposuit. dicitur
etiam meditatus edictum, quo ueniam daret flatum
crepitumque uentris in conuiuio emittendi, cum periclitatum quendam prae pudore ex continentia repperisset.</p></div2>
<div2 type="chapter" n="33">
<milestone n="1" unit="section"/>
<p>Cibi uinique quocumque et tempore et loco appetentissimus, cognoscens quondam in Augusti foro ictusque
nidore prandii, quod in proxima Martis aede Saliis
apparabatur, deserto tribunali ascendit ad sacerdotes
unaque decubuit. nec temere umquam triclinio abscessit nisi distentus ac madens, et ut statim supino
ac per somnum hianti pinna in os inderetur ad exonerandum stomachum.
<milestone n="2" unit="section"/>
somni breuissimi erat. nam ante
mediam noctem plerumque uigilabat, ut tamen interdiu
nonnumquam in iure dicendo obdormisceret uixque ab
aduocatis de industria uocem augentibus excitaretur.
libidinis in feminas profusissimae, marum omnino expers.
aleam studiosissime lusit, de cuius arte librum quoque
emisit, solitus etiam in gestatione ludere, ita essedo
alueoque adaptatis ne lusus confunderetur.</p></div2>
<div2 type="chapter" n="34">
<milestone n="1" unit="section"/>
<p>Saeuum et sanguinarium natura fuisse, magnis minimisque apparuit rebus. tormenta quaestionum poenasque parricidarum repraesentabat exigebatque coram.
cum spectare antiqui moris supplicium Tiburi concupisset et deligatis ad palum noxiis carnifex deesset,
accitum ab urbe uesperam usque opperiri perseuerauit.
quocumque gladiatorio munere, uel suo uel alieno,
etiam forte prolapsos iugulari iubebat, maxime retiarios, ut expirantium facies uideret.
<milestone n="2" unit="section"/>
cum par quoddam
mutuis ictibus concidisset, cultellos sibi paruulos ex
utroque ferro in usum fieri sine mora iussit. bestiaris
meridianisque adeo delectabatur, ut et prima luce ad
spectaculum descenderet et meridie dimisso ad prandium populo persederet praeterque destinatos etiam
leui subitaque de causa quosdam committeret, de fabrorum quoque ac ministrorum atque id genus numero,
si automatum uel pegma uel quid tale aliud parum
cessisset. induxit et unum ex nomenculatoribus suis,
sic ut erat togatus.</p></div2>
<div2 type="chapter" n="35">
<milestone n="1" unit="section"/>
<p>Sed nihil aeque quam timidus ac diffidens fuit.
primis imperii diebus quanquam, ut diximus,
iactator ciuilitatis, neque conuiuia inire ausus est nisi
ut speculatores cum lanceis circumstarent militesque
uice ministrorum fungerentur, neque aegrum quemquam
uisitauit nisi explorato prius cubiculo culcitisque et
stragulis praetemptatis et excussis. reliquo autem tempore salutatoribus scrutatores semper apposuit, et quidem omnibus et acerbissimos.
<milestone n="2" unit="section"/>
sero enim ac uix remisit, ne feminae praetextatique pueri et puellae contrectarentur et ne cuius comiti aut librario calamariae et
graphiariae thecae adimerentur. motu ciuili cum eum
Camillus, non dubitans etiam citra bellum posse terreri,
contumeliosa et minaci et contumaci epistula cedere
imperio iuberet uitamque otiosam in priuata re agere,
dubitauit adhibitis principibus uiris an optemperaret.</p></div2>
<div2 type="chapter" n="36">
<milestone n="1" unit="section"/><p>quasdam insidias temere delatas adeo expauit, ut deponere imperium temptauerit. quodam, ut supra rettuli, cum ferro circa sacrificantem se deprehenso, senatum per praecones propere conuocauit lacrimisque et uociferatione miseratus est condicionem suam,
cui nihil tuti usquam esset, ac diu publico abstinuit.
Messalinae quoque amorem flagrantissimum non tam
indignitate contumeliarum quam periculi metu abiecit,
cum adultero Silio adquiri imperium credidisset; quo
tempore foedum in modum trepidus ad castra confugit,
nihil tota uia quam essetne sibi saluum imperium
requirens.</p></div2>
<div2 type="chapter" n="37">
<milestone n="1" unit="section"/><p>nulla adeo suspicio, nullus auctor tam leuis
extitit, a quo non mediocri scrupulo iniecto ad cauendum ulciscendumque compelleretur. unus ex litigatoribus seducto in salutatione affirmauit, uidisse se per
quietem occidi eum a quodam; dein paulo post, quasi
percussorem agnosceret, libellum tradentem aduersarium
suum demonstrauit: confestimque is pro deprenso ad
poenam raptus est.
<milestone n="2" unit="section"/>
pari modo oppressum ferunt Appium Silanum: quem cum Messalina et Narcissus con
spirassent perdere, diuisis partibus alter ante lucem
similis attonito patroni cubiculum inrupit, affirmans
somniasse se uim ei ab Appio inlatam; altera in admirationem formata sibi quoque eandem speciem aliquot
iam noctibus obuersari rettulit; nec multo post ex
composito inrumpere Appius nuntiatus, cui pridie ad
id temporis ut adesset praeceptum erat, quasi plane
repraesentaretur somnii fides, arcessi statim ac mori
iussus est. nec dubitauit postero die Claudius ordinem
rei gestae perferre ad senatum ac liberto gratias agere,
quod pro salute sua etiam dormiens excubaret.</p></div2>
<div2 type="chapter" n="38">
<milestone n="1" unit="section"/><p>irae atque iracundiae conscius sibi, utramque excusauit edicto
distinxitque, pollicitus alteram quidem breuem et
innoxiam, alteram non iniustam fore. Ostiensibus, quia sibi subeunti Tiberim scaphas obuiam non
miserint, grauiter correptis eaque cum inuidia, ut in
ordinem se coactum conscriberet, repente tantum non
satis facientis modo ueniam dedit.
<milestone n="2" unit="section"/>
quosdam in publico
parum tempestiue adeuntis manu sua reppulit. item
scribam quaestorium itemque praetura functum senatorem inauditos et innoxios relegauit, quod ille aduersus priuatum se intemperantius affuisset, hic in aedilitate inquilinos praediorum suorum contra uetitum
cocta uendentes multasset uilicumque interuenientem
flagellasset. qua de causa etiam coercitionem popinarum
aedilibus ademit.

<milestone n="3" unit="section"/></p>
<p>Ac ne stultitiam quidem suam reticuit simulatamque a se ex industria sub Gaio, quod aliter euasurus
peruenturusque ad susceptam stationem non fuerit,
quibusdam oratiunculis testatus est; nec tamen persuasit, cum intra breue tempus liber editus sit, cui index
erat <foreign lang="greek">mwrw=n e)pana/stasis</foreign>, argumentum autem stultitiam
neminem fingere.</p></div2>
<div2 type="chapter" n="39">
<milestone n="1" unit="section"/>
<p>Inter cetera in eo mirati sunt homines et obliuionem
et inconsiderantiam, uel ut Graece dicam, <foreign lang="greek">metewri/an</foreign>
et <foreign lang="greek">a)bleyi/an</foreign>. occisa Messalina, paulo post quam in triclinio decubuit, cur domina non ueniret requisiit.
multos ex iis, quos capite damnauerat, postero statim
die et in consilium et ad aleae lusum admoneri iussit
et, quasi morarentur, ut somniculosos per nuntium increpuit.
<milestone n="2" unit="section"/>
ducturus contra fas Agrippinam uxorem, non
cessauit omni oratione filiam et alumnam et in gremio suo natam atque educatam praedicare. adsciturus in nomen Neronem, quasi parum reprehenderetur,
quod adulto iam filio priuignum adoptaret, identidem
diuulgauit neminem umquam per adoptionem familiae Claudiae insertum.</p></div2>
<div2 type="chapter" n="40">
<milestone n="1" unit="section"/>
<p>Sermonis uero rerumque tantam saepe neglegentiam ostendit, ut nec quis nec inter quos, quoue tempore ac loco uerba faceret, scire aut cogitare existimaretur. cum de laniis ac uinariis ageretur, exclamauit
in curia: 'rogo uos, quis potest sine offula uiuere?' descripsitque abundantiam ueterum tabernarum, unde solitus esset uinum olim et ipse petere.

<milestone n="2" unit="section"/>
de quaesturae quodam candidato inter causas suffragationis suae posuit, quod pater eius frigidam aegro
sibi tempestiue dedisset. inducta teste in senatu:
'haec,' inquit, 'matris meae liberta et ornatrix
fuit, sed me patronum semper existimauit; hoc
ideo dixi, quod quidam sunt adhuc in domo
mea, qui me patronum non putant.'
<milestone n="3" unit="section"/>
sed et pro
tribunali Ostiensibus quiddam publice orantibus cum
excanduisset, nihil habere se uociferatus est, quare
eos demereatur; si quem alium, et se liberum
esse. nam illa eius cotidiana et plane omnium horarum et momentorum erant: 'quid, ego tibi Telegenius uideor?' et: <foreign lang="greek">la/lei kai\ mh\ qi/ggane</foreign>, multaque
talia etiam priuatis deformia, nedum principi, neque
infacundo neque indocto, immo etiam pertinaciter liberalibus studiis dedito.</p></div2>
<div2 type="chapter" n="41">
<milestone n="1" unit="section"/>
<p>Historiam in adulescentia hortante T. Liuio, Sulpicio uero Flauo etiam adiuuante, scribere adgressus
est. et cum primum frequenti auditorio commisisset,
aegre perlegit refrigeratus saepe a semet ipso. nam
cum initio recitationis defractis compluribus subsellis
obesitate cuiusdam risus exortus esset, ne sedato quidem tumultu temperare potuit, quin ex interuallo subinde facti reminisceretur cachinnosque reuocaret.
<milestone n="2" unit="section"/>
in
principatu quoque et scripsit plurimum et assidue
recitauit per lectorem. initium autem sumpsit historiae post caedem Caesaris dictatoris, sed et transiit
ad inferiora tempora coepitque a pace ciuili, cum
sentiret neque libere neque uere sibi de superioribus
tradendi potestatem relictam, correptus saepe et a matre
et ab auia. prioris materiae duo uolumina, posterioris
unum et quadraginta reliquit.
<milestone n="3" unit="section"/>
composuit et 'de uita
sua' octo uolumina, magis inepte quam ineleganter;
item 'Ciceronis defensionem aduersus Asini Galli
libros' satis eruditam. nouas etiam commentus est
litteras tres ac numero ueterum quasi maxime necessarias addidit; de quarum ratione cum priuatus adhuc uolumen edidisset, mox princeps non difficulter
optinuit ut in usu quoque promiscuo essent. extat
talis scriptura in plerisque libris ac diurnis titulisque
operum.</p></div2>
<div2 type="chapter" n="42">
<milestone n="1" unit="section"/>
<p>Nec minore cura Graeca studia secutus est, amorem
praestantiamque linguae occasione omni professus. cuidam barbaro Graece ac Latine disserenti: 'cum utroque,' inquit, 'sermone nostro sis paratus'; et in
commendanda patribus conscriptis Achaia, gratam
sibi prouinciam ait communium studiorum commercio; ac saepe in senatu legatis perpetua oratione
respondit. multum uero pro tribunali etiam Homericis
locutus est uersibus. quotiens quidem hostem uel insidiatorem ultus esset, excubitori tribuno signum de
more poscenti non temere aliud dedit quam:</p>
<l><foreign lang="greek">a)/ndr' a)pamu/nasqai, o(/te tis pro/teros xaleph/nh|.</foreign></l>
<p>Denique et Graecas scripsit historias,
Tyrrhenicon uiginti, Carchedoniacon octo.
<milestone n="2" unit="section"/>
quarum causa ueteri
Alexandriae Musio additum ex ipsius nomine &lt;nouum&gt;;
institutumque ut quotannis in altero Tyrrhenicon libri,
in altero Carchedoniacon diebus statutis uelut in auditorio recitarentur toti a singulis per uices.</p></div2>
<div2 type="chapter" n="43">
<milestone n="1" unit="section"/>
<p>Sub exitu uitae signa quaedam nec obscura paenitentis de matrimonio Agrippinae deque Neronis adoptione dederat, siquidem commemorantibus libertis ac
laudantibus cognitionem, qua pridie quandam adulterii
ream condemnarat, sibi quoque in fatis esse iactauit
omnia impudica, sed non impunita matrimonia;
et subinde obuium sibi Britannicum artius complexus
hortatus est, ut cresceret rationemque a se omnium factorum acciperet; Graeca insuper uoce prosecutus: <foreign lang="greek">o( trw/sas i)a/setai.</foreign> cumque impubi teneroque
adhuc, quando statura permitteret, togam dare destinasset, adiecit: 'ut tandem populus R. uerum Caesarem habeat.'</p></div2>
<div2 type="chapter" n="44">
<milestone n="1" unit="section"/><p>non multoque post testamentum
etiam conscripsit ac signis omnium magistratuum obsignauit. prius igitur quam ultra progrederetur, praeuentus est ab Agrippina, quam praeter haec conscientia quoque nec minus delatores multorum criminum arguebant.

<milestone n="2" unit="section"/></p>
<p>Et ueneno quidem occisum conuenit; ubi autem et
per quem dato, discrepat. quidam tradunt epulanti in
arce cum sacerdotibus per Halotum spadonem praegustatorem; alii domestico conuiuio per ipsam Agrippinam, quae boletum medicatum auidissimo ciborum talium optulerat. etiam de subsequentibus diuersa fama
est.
<milestone n="3" unit="section"/>
multi statim hausto ueneno obmutuisse aiunt excruciatumque doloribus nocte tota defecisse prope lucem. nonnulli inter initia consopitum, deinde cibo
affluente euomuisse omnia, repetitumque toxico, incertum pultine addito, cum uelut exhaustum refici cibo
oporteret, an immisso per clystera[m], ut quasi abundantia laboranti etiam hoc genere egestionis subueniretur.</p></div2>
<div2 type="chapter" n="45">
<milestone n="1" unit="section"/><p>mors eius celata est, donec circa successorem
omnia ordinarentur. itaque et quasi pro aegro adhuc
uota suscepta sunt et inducti per simulationem comoedi,
qui uelut desiderantem oblectarent. excessit III. Id.
Octob. Asinio Marcello Acilio Auiola coss. sexagesimo
quarto aetatis, imperii quarto decimo anno, funeratusque est sollemni principum pompa et in numerum deorum
relatus; quem honorem a Nerone destitutum abolitumque recepit mox per Vespasianum.</p></div2>
<div2 type="chapter" n="46">
<milestone n="1" unit="section"/><p>praesagia mortis
eius praecipua fuerunt: exortus crinitae stellae, quam
cometen uocant, tactumque de caelo monumentum
Drusi patris, et quod eodem anno ex omnium magistratuum genere plerique mortem obierant. sed nec

ipse ignorasse aut dissimulasse ultima uitae suae tempora uidetur, aliquot quidem argumentis. nam et cum
consules designaret, neminem ultra mensem quo obiit
designauit, et in senatu, cui nouissime interfuit, multum ad concordiam liberos suos cohortatus, utriusque
aetatem suppliciter patribus commendauit, et in ultima
cognitione pro tribunali accessisse ad finem mortalitatis, quanquam abominantibus qui audiebant, semel
atque iterum pronuntiauit.

<milestone n="6" unit="Book"/></p></div2></div1>
<div1 type="life" n="nero">
<head>Nero</head>
<div2 type="chapter" n="1">
<milestone n="1" unit="section"/>
<p>Ex gente Domitia duae familiae claruerunt, Caluinorum et Ahenobarborum. Ahenobarbi auctorem
originis itemque cognominis habent <abbr expan="Lucium">L.</abbr> Domitium, cui
rure quondam reuertenti iuuenes gemini augustiore
forma ex occursu imperasse traduntur, nuntiaret senatui
ac populo uictoriam, de qua incertum adhuc erat;
atque in fidem maiestatis adeo permulsisse malas, ut e
nigro rutilum aerique adsimilem capillum redderent.
quod insigne mansit et in posteris eius, ac magna pars
rutila barba fuerunt.
<milestone n="2" unit="section"/>
functi autem consulatibus septem,
triumpho censuraque duplici et inter patricios adlecti
perseuerauerunt omnes in eodem cognomine. ac ne
praenomina quidem ulla praeterquam Gnaei et Luci
usurparunt; eaque ipsa notabili uarietate, modo continuantes unum quodque per trinas personas, modo
alternantes per singulas. nam primum secundumque
ac tertium Ahenobarborum Lucios, sequentis rursus
tres ex ordine Gnaeos accepimus, reliquos non nisi
uicissim tum Lucios tum Gnaeos. pluris e familia
cognosci referre arbitror, quo facilius appareat ita
degenerasse a suorum uirtutibus Nero, ut tamen uitia
cuiusque quasi tradita et ingenita rettulerit.</p></div2>
<div2 type="chapter" n="2">
<milestone n="1" unit="section"/><p>ut igitur paulo altius repetam, atauus eius Cn. Domitius in
tribunatu pontificibus offensior, quod alium quam se
in patris sui locum cooptassent, ius sacerdotum subrogandorum a collegiis ad populum transtulit; at in consulatu Allobrogibus Aruernisque superatis elephanto
per prouinciam uectus est turba militum quasi inter
sollemnia triumphi prosequente.
<milestone n="2" unit="section"/>
in hunc dixit Licinius
Crassus orator <quote>non esse mirandum, quod aeneam
barbam haberet, cui os ferreum, cor plumbeum
esset.</quote> huius filius praetor C. Caesarem abeuntem consulatu, quem aduersus auspicia legesque gessisse existimabatur, ad disquisitionem senatus uocauit; mox
consul imperatorem ab exercitibus Gallicis retrahere
temptauit successorque ei per factionem nominatus
principio ciuilis belli ad Corfinium captus est.
<milestone n="3" unit="section"/>
unde
dimissus Massiliensis obsidione laborantis cum aduentu
suo confirmasset, repente destituit acieque demum
Pharsalica occubuit; uir neque satis constans et ingenio
truci in desperatione rerum mortem timore appetitam
ita expauit, ut haustum uenenum paenitentia euomuerit
medicumque manumiserit, quod sibi prudens ac sciens
minus noxium temperasset. consultante autem Cn. Pompeio de mediis ac neutram partem sequentibus solus
censuit hostium numero habendos.</p></div2>
<div2 type="chapter" n="3">
<milestone n="1" unit="section"/>
<p>Reliquit filium omnibus gentis suae procul dubio
praeferendum. is inter conscios Caesarianae necis
quamquam insons damnatus lege Pedia, cum ad Cassium
Brutumque se propinqua sibi cognatione iunctos contulisset, post utriusque interitum classem olim commissam retinuit, auxit etiam, nec nisi partibus ubique
profligatis M. Antonio sponte et ingentis meriti loco
tradidit.
<milestone n="2" unit="section"/>
solusque omnium ex iis, qui pari lege damnati erant, restitutus in patriam amplissimos honores
percucurrit; ac subinde redintegrata dissensione ciuili,
eidem Antonio legatus, delatam sibi summam imperii
ab iis, quos Cleopatrae pudebat, neque suscipere neque
recusare fidenter propter subitam ualitudinem ausus,
transiit ad Augustum et in diebus paucis obiit, nonnulla
et ipse infamia aspersus. nam Antonius eum desiderio
amicae Seruiliae Naidis transfugisse iactauit.</p></div2>
<div2 type="chapter" n="4">
<milestone n="1" unit="section"/>
<p>Ex hoc Domitius nascitur, quem emptorem familiae
pecuniaeque in testamento Augusti fuisse mox uulgo
notatum est, non minus aurigandi arte in adulescentia
clarus quam deinde ornamentis triumphalibus ex Germanico bello. uerum arrogans, profusus, immitis censorem L. Plancum uia sibi decedere aedilis coegit; praeturae consulatusque honore equites <abbr expan="Romanos">R.</abbr> matronasque ad
agendum mimum produxit in scaenam. uenationes et
in circo et in omnibus urbis regionibus dedit, munus
etiam gladiatorium, sed tanta saeuitia, ut necesse fuerit
Augusto clam frustra monitum edicto coercere.</p></div2>
<div2 type="chapter" n="5">
<milestone n="1" unit="section"/><p>ex Antonia maiore patrem Neronis procreauit omni parte
uitae detestabilem, siquidem comes ad Orientem C. Caesaris iuuenis, occiso liberto suo, quod potare quantum
iubebatur recusarat, dimissus e cohorte amicorum nihilo
modestius uixit; sed et in uiae Appiae uico repente
puerum citatis iumentis haud ignarus obtriuit et Romae
medio foro cuidam equiti R. liberius iurganti oculum
eruit;
<milestone n="2" unit="section"/>
perfidiae uero tantae, ut non modo argentarios
pretiis rerum coemptarum, sed et in praetura mercede
palmarum aurigarios fraudauerit, notatus ob haec et
sororis ioco <gap/> querentibus dominis factionum repraesentanda praemia in posterum sanxit. maiestatis
quoque et adulteriorum incestique cum sorore Lepida
sub excessu Tiberi reus, mutatione temporum euasit
decessitque Pyrgis morbo aquae intercutis, sublato filio
Nerone ex Agrippina Germanico genita.</p></div2>
<div2 type="chapter" n="6">
<milestone n="1" unit="section"/>
<p>Nero natus est Anti post VIIII. mensem quam
Tiberius excessit, XVIII. Kal. Ian. tantum quod exoriente sole, paene ut radiis prius quam terra contingeretur. de genitura eius statim multa et formidulosa
multis coiectantibus praesagio fuit etiam Domiti[i]
patris uox, inter gratulationes amicorum <quote>negantis
quicquam ex se et Agrippina nisi detestabile et
malo publico nasci potuisse.</quote>
<milestone n="2" unit="section"/>
eiusdem futurae infelicitatis signum euidens die lustrico extitit; nam
C. Caesar, rogante sorore ut infanti quod uellet nomen
daret, intuens Claudium patruum suum, a quo mox
principe Nero adoptatus est, eius se dixit dare, neque
ipse serio sed per iocum et aspernante Agrippina, quod
tum Claudius inter ludibria aulae erat.

<milestone n="3" unit="section"/></p>
<p>Trimulus patrem amisit; cuius ex parte tertia heres,
ne hanc quidem integram cepit correptis per coheredem
Gaium uniuersis bonis. et subinde matre etiam relegata
paene inops atque egens apud amitam Lepidam nutritus
est sub duobus paedagogis saltatore atque tonsore.
uerum Claudio imperium adepto non solum paternas
opes reciperauit, sed et Crispi Passieni uitrici sui hereditate ditatus est.
<milestone n="4" unit="section"/>
gratia quidem et potentia reuocatae restitutaeque matris usque eo floruit, ut emanaret
in uulgus missos a Messalina uxore Claudi[i], qui eum
meridiantem, quasi Britannici aemulum, strangularent.
additum fabulae &dagger;ad eosdem dracone e puluino se proferente conterritos refugisse. quae fabula exorta est
deprensis in lecto eius circum ceruicalia serpentis
exuuiis; quas tamen aureae armillae ex uoluntate matris
inclusas dextro brachio gestauit aliquamdiu ac taedio
tandem maternae memoriae abiecit rursusque extremis
suis rebus frustra requisiit.</p></div2>
<div2 type="chapter" n="7">
<milestone n="1" unit="section"/>
<p>Tener adhuc necdum matura pueritia circensibus
ludis Troiam constantissime fauorabiliterque lusit. undecimo aetatis anno a Claudio adoptatus est Annaeoque Senecae iam tunc senatori in disciplinam traditus.
ferunt Senecam proxima nocte uisum sibi per quietem
C. Caesari praecipere, et fidem somnio Nero breui fecit
prodita immanitate naturae quibus primum potuit experimentis. namque Britannicum fratrem, quod se post
adoptionem Ahenobarbum ex consuetudine salutasset,
ut subditiuum apud patrem arguere conatus est. amitam autem Lepidam ream testimonio coram afflixit
gratificans matri, a qua rea premebatur.

<milestone n="2" unit="section"/></p>
<p>Deductus in forum tiro populo congiarium, militi
donatiuum proposuit indictaque decursione praetorianis
scutum sua manu praetulit; exin patri gratias in senatu
egit. apud eundem consulem pro Bononiensibus Latine,
pro Rhodis atque Iliensibus Graece uerba fecit. auspicatus est et iuris dictionem praefectus urbi sacro Latinarum, celeberrimis patronis non tralaticias, ut assolet,
et breuis, sed maximas plurimasque postulationes certatim ingerentibus, quamuis interdictum a Claudio
esset. nec multo post duxit uxorem Octauiam edidit
que pro Claudi salute circenses et uenationem.</p></div2>
<div2 type="chapter" n="8">
<milestone n="1" unit="section"/>
<p>Septemdecim natus annos, ut de Claudio palam
factum est, inter horam sextam septimamque processit
ad excubitores, cum ob totius diei diritatem non aliud
auspicandi tempus accommodatius uideretur; proque
Palati gradibus imperator consalutatus lectica in castra
et inde raptim appellatis militibus in curiam delatus
est discessitque iam uesperi, ex immensis, quibus cumulabatur, honoribus tantum patris patriae nomine recusato propter aetatem.</p></div2>
<div2 type="chapter" n="9">
<milestone n="1" unit="section"/>
<p>Orsus hinc a pietatis ostentatione Claudium apparatissimo funere elatum laudauit et consecrauit. memoriae Domiti[i] patris honores maximos habuit. matri
summam omnium rerum priuatarum publicarumque permisit. primo etiam imperii die signum excubanti tribuno dedit 'optimam matrem' ac deinceps eiusdem
saepe lectica per publicum simul uectus est. Antium
coloniam deduxit ascriptis ueteranis e praetorio additisque per domicilii translationem ditissimis primipilarium;
ubi et portum operis sumptuosissimi fecit.</p></div2>
<div2 type="chapter" n="10">
<milestone n="1" unit="section"/>
<p>Atque ut certiorem adhuc indolem ostenderet, ex
Augusti praescripto imperaturum se professus, neque
liberalitatis neque clementiae, ne comitatis quidem exhibendae ullam occasionem omisit. grauiora uectigalia
aut aboleuit aut minuit. praemia delatorum Papiae
legis ad quartas redegit. diuisis populo uiritim quadringenis nummis senatorum nobilissimo cuique, sed
a re familiari destituto annua salaria et quibusdam
quingena constituit, item praetorianis cohortibus frumentum menstruum gratuitum.
<milestone n="2" unit="section"/>
et cum de supplicio
cuiusdam capite damnati ut ex more subscriberet admoneretur: 'quam uellem,' inquit, 'nescire litteras.'
omnis ordines subinde ac memoriter salutauit. agenti
senatui gratias respondit: 'cum meruero.' ad campestres exercitationes suas admisit et plebem declamauitque saepius publice; recitauit et carmina, non modo
domi sed et in theatro, tanta uniuersorum laetitia, ut
ob recitationem supplicatio decreta sit eaque pars carminum aureis litteris Ioui Capitolino dicata.</p></div2>
<div2 type="chapter" n="11">
<milestone n="1" unit="section"/>
<p>Spectaculorum plurima et uaria genera edidit: iuuenales, circenses, scaenicos ludos, gladiatorium munus.
iuuenalibus senes quoque consulares anusque matronas
recepit ad lusum. circensibus loca equiti secreta a
ceteris tribuit commisitque etiam camelorum quadrigas.

<milestone n="2" unit="section"/>
ludis, quos pro aeternitate imperii susceptos appellari
'maximos' uoluit, ex utroque ordine et sexu plerique
ludicras partes sustinuerunt; notissimus eques R. elephanto supersidens per catadromum decucurrit; inducta Afrani togata, quae Incendium inscribitur,
concessumque ut scaenici ardentis domus supellectilem
diriperent ac sibi haberent; sparsa et populo missilia
omnium rerum per omnes dies: singula cotidie milia
auium cuiusque generis, multiplex penus, tesserae frumentariae, uestis, aurum, argentum, gemmae, margaritae, tabulae pictae, mancipia, iumenta atque etiam
mansuetae ferae, nouissime naues, insulae, agri.</p></div2>
<div2 type="chapter" n="12">
<milestone n="1" unit="section"/><p>hos ludos spectauit e proscaeni fastigio. munere, quod in
amphitheatro ligneo regione Martii campi intra anni
spatium fabricato dedit, neminem occidit, ne noxiorum
quidem. exhibuit autem ad ferrum etiam quadringentos senatores sescentosque equites Romanos et quosdam
fortunae atque existimationis integrae, ex isdem ordinibus confectores quoque ferarum et uaria harenae
ministeria. exhibuit et naumachiam marina aqua innantibus beluis; item pyrrichas quasdam e numero
epheborum, quibus post editam operam diplomata
ciuitatis Romanae singulis optulit.
<milestone n="2" unit="section"/>
inter pyrricharum
argumenta taurus Pasiphaam ligneo iuuencae simulacro
abditam iniit, ut multi spectantium crediderunt; Icarus
primo statim conatu iuxta cubiculum eius decidit ipsumque cruore respersit. nam perraro praesidere, ceterum
accubans, paruis primum foraminibus, deinde toto podio
adaperto spectare consueuerat.

<milestone n="3" unit="section"/></p>
<p>Instituit et quinquennale certamen primus omnium
Romae more Graeco triplex, musicum gymnicum equestre, quod appellauit Neronia; dedicatisque thermis
atque gymnasio senatui quoque et equiti oleum praebuit. magistros toto certamini praeposuit consulares
sorte, sede praetorum. deinde in orchestram senatumque descendit et orationis quidem carminisque Latini
coronam, de qua honestissimus quisque contenderat,
ipsorum consensu concessam sibi recepit, citharae
autem a iudicibus ad se delatam adorauit ferrique ad
Augusti statuam iussit.
<milestone n="4" unit="section"/>
gymnico, quod in Saeptis
edebat, inter buthysiae apparatum barbam primam
posuit conditamque in auream pyxidem et pretiosissimis margaritis adornatam Capitolio consecrauit. ad
athletarum spectaculum inuitauit et uirgines Vestales,
quia Olympiae quoque Cereris sacerdotibus spectare
conceditur.</p></div2>
<div2 type="chapter" n="13">
<milestone n="1" unit="section"/>
<p>Non immerito inter spectacula ab eo edita et Tiridatis in urbem introitum rettulerim. quem Armeniae
regem magnis pollicitationibus sollicitatum, cum destinato per edictum die ostensurus populo propter nubilum distulisset, produxit quo oportunissime potuit,
dispositis circa fori templa armatis cohortibus, curuli
residens apud rostra triumphantis habitu inter signa
militaria atque uexilla.
<milestone n="2" unit="section"/>
et primo per deuexum pulpitum subeuntem admisit ad genua adleuatumque dextra
exosculatus est, dein precanti tiara[m] deducta[m]
diadema inposuit, uerba supplicis interpretata praetorio
uiro multitudini pronuntiante; perductum inde in theatrum ac rursus supplicantem iuxta se latere dextro
conlocauit. ob quae imperator consalutatus, laurea in
Capitolium lata, Ianum geminum clausit, tamquam
nullo residuo bello.</p></div2>
<div2 type="chapter" n="14">
<milestone n="1" unit="section"/>
<p>Consulatus quattuor gessit: primum bimenstrem,
secundum et nouissimum semenstres, tertium quadrimenstrem; medios duos continuauit, reliquos inter
annua spatia uariauit.</p></div2>
<div2 type="chapter" n="15">
<milestone n="1" unit="section"/><p>in iuris dictione postulatoribus
nisi sequenti die ac per libellos non temere respondit.
cognoscendi morem eum tenuit, ut continuis actionibus omissis singillatim quaeque per uices ageret.
quotiens autem ad consultandum secederet, neque in
commune quicquam neque propalam deliberabat, sed
et conscriptas ab uno quoque sententias tacitus ac secreto legens, quod ipsi libuisset perinde atque pluribus idem uideretur pronuntiabat.

<milestone n="2" unit="section"/></p>
<p>In curiam libertinorum filios diu non admisit; admissis a prioribus principibus honores denegauit. candidatos, qui supra numerum essent, in solacium dilationis ac morae legionibus praeposuit. consulatum in
senos plerumque menses dedit. defunctoque circa
Kal. Ian. altero e consulibus neminem substituit improbans exemplum uetus Canini Rebili uno die consulis. triumphalia ornamenta etiam quaestoriae dignitatis et nonnullis ex equestri ordine tribuit nec utique
de causa militari. de quibusdam rebus orationes ad
senatum missas praeterito quaestoris officio per consulem plerumque recitabat.</p></div2>
<div2 type="chapter" n="16">
<milestone n="1" unit="section"/><p>formam aedificiorum urbis
nouam excogitauit et ut ante insulas ac domos porticus essent, de quarum solariis incendia arcerentur;
easque sumptu suo extruxit. destinarat etiam Ostia
tenus moenia promouere atque inde fossa mare ueteri
urbi inducere.

<milestone n="2" unit="section"/></p>
<p>Multa sub eo et animaduersa seuere et coercita nec
minus instituta: adhibitus sumptibus modus; publicae
cenae ad sportulas redactae; interdictum ne quid in
popinis cocti praeter legumina aut holera ueniret, cum
antea nullum non obsonii genus proponeretur; afflicti
suppliciis Christiani, genus hominum superstitionis
nouae ac maleficae; uetiti quadrigariorum lusus, quibus
inueterata licentia passim uagantibus fallere ac furari
per iocum ius erat; pantomimorum factiones cum ipsis
simul relegatae;</p></div2>
<div2 type="chapter" n="17">
<milestone n="1" unit="section"/><p>aduersus falsarios tunc primum repertum, ne tabulae nisi pertusae ac ter lino per foramina
traiecto obsignarentur; cautum ut testamentis primae
duae cerae testatorum modo nomine inscripto uacuae
signaturis ostenderentur, ac ne qui alieni testamenti
scriptor legatum sibi ascriberet; item ut litigatores
pro patrociniis certam iustamque mercedem, pro subsellis nullam omnino darent praebente aerario gratuita;
utque rerum actu ab aerario causae ad forum ac reciperatores transferrentur et ut omnes appellationes a
iudicibus ad senatum fierent.</p></div2>
<div2 type="chapter" n="18">
<milestone n="1" unit="section"/>
<p>Augendi propagandique imperii neque uoluntate ulla
neque spe motus umquam, etiam ex Britannia deducere exercitum cogitauit, nec nisi uerecundia, ne obtrectare parentis gloriae uideretur, destitit. Ponti modo
regnum concedente Polemone, item Alpium defuncto
Cottio in prouinciae formam redegit.</p></div2>
<div2 type="chapter" n="19">
<milestone n="1" unit="section"/>
<p>Peregrinationes duas omnino suscepit, Alexandrinam et Achaicam; sed Alexandrina ipso profectionis
die destitit turbatus religione simul ac periculo. nam
cum circumitis templis in aede Vestae resedisset, consurgenti ei primum lacinia obhaesit, dein tanta oborta
caligo est, ut dispicere non posset.
<milestone n="2" unit="section"/>
in Achaia Isthmum perfodere adgressus praetorianos pro contione ad
incohandum opus cohortatus est tubaque signo dato
primus rastello humum effodit et corbulae congestam
umeris extulit. parabat et ad Caspias portas expeditionem conscripta ex Italicis senum pedum tironibus
noua legione, quam Magni Alexandri phalanga appellabat.

<milestone n="3" unit="section"/></p>
<p>Haec partim nulla reprehensione, partim etiam non
mediocri laude digna in unum contuli, ut secernerem
a probris ac sceleribus eius, de quibus dehinc dicam.</p></div2>
<div2 type="chapter" n="20">
<milestone n="1" unit="section"/>
<p>Inter ceteras disciplinas pueritiae tempore imbutus
et musica, statim ut imperium adeptus est, Terpnum
citharoedum uigentem tunc praeter alios arcessiit diebusque continuis post cenam canenti in multam noctem
assidens paulatim et ipse meditari exercerique coepit
neque eorum quicquam omittere, quae generis eius
artifices uel conseruandae uocis causa uel augendae
factitarent; sed et plumbeam chartam supinus pectore
sustinere et clystere uomituque purgari et abstinere
pomis cibisque officientibus; donec blandiente profectu,
quamquam exiguae uocis et fuscae, prodire in scaenam
concupiit, subinde inter familiares Graecum prouerbium
iactans occultae musicae <quote>nullum esse respectum.</quote>
<milestone n="2" unit="section"/>
et prodit Neapoli primum ac ne concusso quidem repente motu terrae theatro ante cantare destitit,
quam incohatum absolueret nomon. ibidem saepius et
per complures cantauit dies; sumpto etiam ad reficiendam uocem breui tempore, impatiens secreti a balineis
in theatrum transiit mediaque in orchestra frequente
populo epulatus, <quote>si paulum subbibisset, aliquid se
sufferi tinniturum</quote> Graeco sermone promisit.
<milestone n="3" unit="section"/>
captus
autem modulatis Alexandrinorum laudationibus, qui de
nouo commeatu Neapolim confluxerant, plures Alexandria euocauit. neque eo segnius adulescentulos equestris ordinis et quinque amplius milia e plebe robustissimae iuuentutis undique elegit, qui diuisi in
factiones plausuum genera condiscerent &mdash; bombos
et imbrices et testas uocabant &mdash; operamque nauarent
cantanti sibi, insignes pinguissima coma et excellentissimo cultu, pu[e]ris ac sine anulo laeuis, quorum duces
quadringena milia sestertia merebant.</p></div2>
<div2 type="chapter" n="21">
<milestone n="1" unit="section"/>
<p>Cum magni aestimaret cantare etiam Romae, Neroneum agona ante praestitutam diem reuocauit flagitantibusque
cunctis caelestem uocem respondit quidem <quote>in hortis se copiam uolentibus facturum,</quote> sed adiuuante uulgi preces etiam statione militum, quae tunc
excubabat, <quote>repraesentaturum</quote> se pollicitus est libens;
ac sine mora nomen suum in albo profitentium citharoedorum iussit ascribi sorticulaque in urnam cum
ceteris demissa intrauit ordine suo, simul praefecti
praetorii citharam sustinentes, post tribuni militum
iuxtaque amicorum intimi.
<milestone n="2" unit="section"/>
utque constitit, peracto
principio, <quote>Niobam se cantaturum</quote> per Cluuium Rufum consularem pronuntiauit
et in horam fere decimam perseuerauit coronamque eam et reliquam certaminis partem in annum sequentem distulit, ut saepius
canendi occasio esset. quod cum tardum uideretur,
non cessauit identidem se publicare. dubitauit etiam
an priuatis spectaculis operam inter scaenicos daret
quodam praetorum sestertium decies offerente.
<milestone n="3" unit="section"/>
tragoedias quoque cantauit personatus heroum deorumque,
item heroidum ac dearum, personis effectis ad similitudinem oris sui et feminae, prout quamque diligeret.
inter cetera cantauit Canac[h]en parturientem, Oresten
matricidam, Oedipodem excaecatum, Herculem insanum. in qua fabula fama est tirunculum militem positum ad custodiam aditus, cum eum ornari ac uinciri
catenis, sicut argumentum postulabat, uideret, accurrisse
ferendae opis gratia.</p></div2>
<div2 type="chapter" n="22">
<milestone n="1" unit="section"/>
<p>Equorum studio uel praecipue ab ineunte aetate
flagrauit plurimusque illi sermo, quanquam uetaretur,
de circensibus erat; et quondam tractum prasini agitatorem inter condiscipulos querens, obiurgante paedagogo, de Hectore se loqui ementitus est. sed cum
inter initia imperii eburneis quadrigis cotidie in abaco
luderet, ad omnis etiam minimos circenses e secessu
commeabat, primo clam, deinde propalam, ut nemini
dubium esset eo die utique affuturum.
<milestone n="2" unit="section"/>
neque dissimulabat uelle se palmarum numerum ampliari; quare
spectaculum multiplicatis missibus in serum protrahebatur, ne dominis quidem iam factionum dignantibus
nisi ad totius diei cursum greges ducere. mox et ipse
aurigare atque etiam spectari saepius uoluit positoque
in hortis inter seruitia et sordidam plebem rudimento
uniuersorum se oculis in circo maximo praebuit, aliquo liberto mittente mappam unde magistratus solent.

<milestone n="3" unit="section"/>
nec contentus harum artium experimenta Romae dedisse, Achaiam, ut diximus, petit hinc maxime
motus. instituerant ciuitates, apud quas musici agones
edi solent, omnes citharoedorum coronas ad ipsum
mittere. eas adeo grate recipiebat, ut legatos, qui pertulissent, non modo primos admitteret, sed etiam familiaribus epulis interponeret. a quibusdam ex his
rogatus ut cantaret super cenam, exceptusque effusius,
<quote>solos scire audire Graecos solosque se et studiis
suis dignos</quote> ait. nec profectione dilata, ut primum
Cassiopen traiecit, statim ad aram Iouis Cassii cantare
auspicatus certamina deinceps obiit omnia.</p></div2>
<div2 type="chapter" n="23">
<milestone n="1" unit="section"/><p>nam et
quae diuersissimorum temporum sunt, cogi in unum
annum, quibusdam etiam iteratis, iussit et Olympiae
quoque praeter consuetudinem musicum agona commisit. ac ne quid circa haec occupatum auocaret detineretue, cum praesentia eius urbicas res egere a liberto
Helio admoneretur, rescripsit his uerbis:  <quote>quamuis
nunc tuum consilium sit et uotum celeriter
reuerti me, tamen suadere et optare potius
debes, ut Nerone dignus reuertar.</quote>

<milestone n="2" unit="section"/></p>
<p>Cantante eo ne necessaria quidem causa excedere
theatro licitum est. itaque et enixae quaedam in
spectaculis dicuntur et multi taedio audiendi laudandique clausis oppidorum portis aut furtim desiluisse
de muro aut morte simulata funere elati. quam autem
trepide anxieque certauerit, quanta aduersariorum aemulatione, quo metu iudicum, uix credi potest. aduersarios, quasi plane condicionis eiusdem, obseruare,
captare, infamare secreto, nonnumquam ex occursu
maledictis incessere ac, si qui arte praecellerent, conrumpere etiam solebat.
<milestone n="3" unit="section"/>
iudices autem prius quam inciperet reuerentissime adloquebatur,
<quote>omnia se facienda fecisse, sed euentum in manu esse Fortunae; illos ut sapientis et doctos uiros fortuita
debere excludere</quote>; atque, ut auderet hortantibus,
aequiore animo recedebat, ac ne sic quidem sine sollicitudine, taciturnitatem pudoremque quorundam pro
tristitia et malignitate arguens suspectosque sibi dicens
in certando uero ita legi oboediebat,
ut numquam
excreare ausus sudorem quoque frontis brachio detergeret;</p></div2>
<div2 type="chapter" n="24">
<milestone n="1" unit="section"/><p>atque etiam in tragico quodam actu, cum elapsum baculum cito resumpsisset, pauidus et metuens
ne ob delictum certamine summoueretur, non aliter
confirmatus est quam adiurante hypocrita non animaduersum id inter exultationes succlamationesque populi.
uictorem autem se ipse pronuntiabat; qua de causa et
praeconio ubique contendit. ac ne cuius alterius hieronicarum memoria aut uestigium extaret usquam, subuerti et unco trahi abicique in latrinas omnium statuas
et imagines imperauit.
<milestone n="2" unit="section"/>
aurigauit quoque plurifariam,
Olympiis uero etiam decemiugem, quamuis id ipsum
in rege Mithradate carmine quodam suo reprehendisset;
sed excussus curru ac rursus repositus, cum perdurare
non posset, destitit ante decursum; neque eo setius
coronatus est. decedens deinde prouinciam uniuersam
libertate donauit simulque iudices ciuitate Romana et
pecunia grandi. quae beneficia e medio stadio Isthmiorum die sua ipse uoce pronuntiauit.
</p></div2>
<div2 type="chapter" n="25">
<milestone n="1" unit="section"/>
<p>Reuersus e Graecia Neapolim, quod in ea primum
artem protulerat, albis equis introiit disiecta parte
muri, ut mos hieronicarum est; simili modo Antium,
inde Albanum, inde Romam; sed et Romam eo curru,
quo Augustus olim triumphauerat, et in ueste purpurea distinctaque stellis aureis chlamyde coronamque
capite gerens Olympiacam, dextra manu Pythiam, praeeunte pompa ceterarum cum titulis, ubi et quos quo
cantionum quoue fabularum argumento uicisset; sequentibus currum ouantium ritu plausoribus, Augustianos militesque se triumphi eius clamitantibus.

<milestone n="2" unit="section"/>
dehinc diruto circi maximi arcu per Velabrum forumque Palatium et Apollinem petit. incedenti passim
uictimae caesae sparso per uias identidem croco ingestaeque aues ac lemnisci et bellaria. sacras coronas in
cubiculis circum lectos posuit, item statuas suas citharoedico habitu, qua nota etiam nummum percussit
ac post haec tantum afuit a remittendo laxandoque studio,

<milestone n="3" unit="section"/>
ut conseruandae uocis gratia neque milites umquam, nisi absens aut alio uerba pronuntiante, appellaret neque quicquam serio iocoue egerit, nisi astante
phonasco, qui moneret <quote>parceret arteriis ac sudarium ad os applicaret</quote>; multisque uel amicitiam
suam optulerit uel simultatem indixerit, prout quisque
se magis parciusue laudasset.</p></div2>
<div2 type="chapter" n="26">
<milestone n="1" unit="section"/>
<p>Petulantiam, libidinem, luxuriam, auaritiam, crudelitatem sensim quidem primo et occulte et uelut
iuuenili errore exercuit, sed ut tunc quoque dubium
nemini foret naturae illa uitia, non aetatis esse. post
crepusculum statim adrepto pilleo uel galero popinas
inibat circumque uicos uagabatur ludibundus nec sine
pernicie tamen, siquidem redeuntis a cena uerberare
ac repugnantes uulnerare cloacisque demergere assuerat,
tabernas etiam effringere et expilare; quintana domi
constituta, ubi partae et ad licitationem diuidendae
praedae pretium absumeretur.
<milestone n="2" unit="section"/>
ac saepe in eius modi
rixis oculorum et uitae periculum adiit, a quodam
laticlauio, cuius uxorem adtrectauerat, prope ad necem
caesus. quare numquam postea publico se illud horae
sine tribunis commisit procul et occulte subsequentibus. interdiu quoque clam gestatoria sella delatus in
theatrum seditionibus pantomimorum e parte proscaeni
superiore signifer simul ac spectator aderat; et cum
ad manus uentum esset lapidibusque et subselliorum
fragminibus decerneretur, multa et ipse iecit in populum atque etiam praetoris caput consauciauit.</p></div2>
<div2 type="chapter" n="27">
<milestone n="1" unit="section"/><p>paulatim
uero inualescentibus uitiis iocularia et latebras omisit
nullaque dissimulandi cura ad maiora palam erupit.

<milestone n="2" unit="section"/></p>
<p>Epulas a medio die ad mediam noctem protrahebat,
refotus saepius calidis piscinis ac tempore aestiuo niuatis; cenitabatque nonnumquam et in publico, naumachia praeclusa uel Martio campo uel circo maximo,
inter scortorum totius urbis et ambubaiarum ministeria.
<milestone n="3" unit="section"/>
quotiens Ostiam Tiberi deflueret aut Baianum
sinum praeternauigaret, dispositae per litora et ripas
deuersoriae tabernae parabantur insignes ganea[e] et
matronarum institorio copas imitantium atque hinc
inde hortantium ut appelleret. indicebat et familiaribus
cenas, quorum uni mitellita quadragies sestertium constitit, alteri pluris aliquanto rosaria.</p></div2>
<div2 type="chapter" n="28">
<milestone n="1" unit="section"/>
<p>Super ingenuorum paedagogia et nuptarum concubinatus Vestali uirgini Rubriae uim intulit. Acten
libertam paulum afuit quin iusto sibi matrimonio coniungeret, summissis consularibus uiris qui regio genere
ortam peierarent. puerum Sporum exectis testibus etiam
in muliebrem naturam transfigurare conatus cum dote
et flammeo per sollemnia nuptiarum celeberrimo officio deductum ad se pro uxore habuit;
extatque cuiusdam non inscitus iocus <quote>bene agi potuisse cum rebus
humanis, si Domitius pater talem habuisset uxorem.</quote>
<milestone n="2" unit="section"/>
hunc Sporum, Augustarum ornamentis excultum lecticaque uectum, et circa conuentus mercatusque
Graeciae ac mox Romae circa Sigillaria comitatus est
identidem exosculans. nam matris concubitum appetisse
et ab obtrectatoribus eius, ne ferox atque impotens
mulier et hoc genere gratiae praeualeret, deterritum
nemo dubitauit, utique postquam meretricem, quam
fama erat Agrippinae simillimam, inter concubinas recepit. olim etiam quotiens lectica cum matre ueheretur,
libidinatum inceste ac maculis uestis proditum affirmant.</p></div2>
<div2 type="chapter" n="29">
<milestone n="1" unit="section"/>
<p>Suam quidem pudicitiam usque adeo prostituit, ut
contaminatis paene omnibus membris nouissime quasi
genus lusus excogitaret, quo ferae pelle contectus emitteretur e cauea uirorumque ac feminarum ad stipitem
deligatorum inguina inuaderet et, cum affatim desaeuisset, conficeretur a Doryphoro liberto; cui etiam,
sicut ipsi Sporus, ita ipse denupsit, uoces quoque et
heiulatus uim patientium uirginum imitatus. ex nonnullis comperi persuasissimum habuisse eum <quote>neminem
hominem pudicum aut ulla corporis parte purum
esse, uerum plerosque dissimulare uitium et
callide optegere</quote>; ideoque professis apud se obscaenitatem cetera quoque concessisse delicta.</p></div2>
<div2 type="chapter" n="30">
<milestone n="1" unit="section"/>
<p>Diuitiarum et pecuniae fructum non alium putabat
quam profusionem, <quote>sordidos ac deparcos esse quibus impensarum ratio constaret, praelautos
uereque magnificos qui abuterentur ac perderent.</quote> laudabat mirabaturque auunculum Gaium nullo
magis nomine, quam quod ingentis a Tiberio relictas
opes in breui spatio prodegisset.
<milestone n="2" unit="section"/>
quare nec largiendi
nec absumendi modum tenuit. in Tiridatem, quod uix
credibile uideatur, octingena nummum milia diurna
erogauit abeuntique super sestertium milies contulit.
Menecraten citharoedum et Spiculum murmillonem triumphalium uirorum patrimoniis aedibusque donauit.
cercopithecum Panerotem faeneratorem et urbanis rusticisque praediis locupletatum prope regio extulit funere.

<milestone n="3" unit="section"/>
nullam uestem bis induit. quadringenis in punctum
sestertiis aleam lusit. piscatus est rete aurato et purpura coccoque funibus nexis. numquam minus mille
carrucis fecisse iter traditur, soleis mularum argenteis,
canusinatis mulionibus, armillata phalerataque Mazacum turba atque cursorum.</p></div2>
<div2 type="chapter" n="31">
<milestone n="1" unit="section"/>
<p>Non in alia re tamen damnosior quam in aedificando domum a Palatio Esquilias usque fecit, quam
primo transitoriam, mox incendio absumptam restitutamque auream nominauit. de cuius spatio atque cultu
suffecerit haec rettulisse. uestibulum eius fuit, in
quo colossus <num value="120">CXX</num> pedum staret ipsius effigie; tanta
laxitas, ut porticus triplices miliarias haberet; item
stagnum maris instar, circumsaeptum aedificiis ad urbium speciem; rura insuper aruis atque uinetis et
pascuis siluisque uaria, cum multitudine omnis generis
pecudum ac ferarum.
<milestone n="2" unit="section"/>
in ceteris partibus cuncta auro
lita, distincta gemmis unionumque conchis erant; cenationes laqueatae tabulis eburneis uersatilibus, ut flores,
fistulatis, ut unguenta desuper spargerentur; praecipua
cenationum rotunda, quae perpetuo diebus ac noctibus
uice mundi circumageretur; balineae marinis et albulis
fluentes aquis. eius modi domum cum absolutam dedicaret,
hactenus comprobauit, ut se diceret <quote>quasi hominem tandem habitare coepisse.</quote>

<milestone n="3" unit="section"/></p>
<p>Praeterea incohabat piscinam a Miseno ad Auernum
lacum contectam porticibusque conclusam, quo quidquid totis Bais calidarum aquarum esset conuerteretur;
fossam ab Auerno Ostiam usque, ut nauibus nec tamen
mari iretur, longitudinis per centum sexaginta milia,
latitudinis, qua contrariae quinqueremes commearent.
quorum operum perficiendorum gratia quod ubique
esset custodiae in Italiam deportari, etiam scelere conuictos non nisi ad opus damnari praeceperat.

<milestone n="4" unit="section"/></p>
<p>Ad hunc impendiorum furorem, super fiduciam imperii, etiam spe quadam repentina immensarum et
reconditarum opum impulsus est ex indicio equitis <abbr expan="Romani">R.</abbr>
pro comperto pollicentis thesauros antiquissimae gazae,
quos Dido regina fugiens Tyro secum extulisset, esse
in Africa uastissimis specubus abditos ac posse erui
paruula molientium opera.</p></div2>
<div2 type="chapter" n="32">
<milestone n="1" unit="section"/><p>uerum ut spes fefellit, destitutus atque ita iam exhaustus et egens ut stipendia
quoque militum et commoda ueteranorum protrahi ac
differri necesse esset, calumniis rapinisque intendit
animum.

<milestone n="2" unit="section"/></p>
<p>Ante omnia instituit, ut e libertorum defunctorum
bonis pro semisse dextans ei cogeretur, qui sine probabili causa eo nomine essent, quo fuissent ullae fa
miliae quas ipse contingeret; deinde, ut ingratorum in
principem testamenta ad fiscum pertinerent, ac ne
impune esset studiosis iuris, qui scripsissent uel dictassent ea; tunc ut lege maiestatis facta dictaque
omnia, quibus modo delator non deesset, tenerentur.

<milestone n="3" unit="section"/>
reuocauit et praemia coronarum, quae umquam sibi
ciuitates in certaminibus detulissent. et cum interdixisset usum amethystini ac Tyrii coloris summisissetque qui nundinarum die pauculas uncias uenderet, praeclusit cunctos negotiatores. quin etiam inter canendum
animaduersam matronam in spectaculis uetita purpura
cultam demonstrasse procuratoribus suis dicitur detractamque ilico non ueste modo sed et bonis exuit.

<milestone n="4" unit="section"/>
nulli delegauit officium ut non adiceret: 'scis quid
mihi opus sit,' et: 'hoc agamus, ne quis quicquam habeat.'
ultimo templis compluribus dona detraxit simulacraque ex auro uel argento fabricata conflauit, in iis Penatium deorum, quae mox Galba restituit.</p></div2>
<div2 type="chapter" n="33">
<milestone n="1" unit="section"/>
<p>Parricidia et caedes a Claudio exorsus est; cuius
necis etsi non auctor, at conscius fuit, neque dissimulanter, ut qui boletos, in quo cibi genere uenenum is
acceperat, quasi deorum cibum posthac prouerbio Graeco
conlaudare sit solitus. certe omnibus rerum uerborumque contumeliis mortuum insectatus est, modo stultitiae
modo saeuitiae arguens; nam et morari eum desisse
inter homines producta prima syllaba iocabatur multaque decreta et constituta, ut insipientis atque deliri,
pro irritis habuit; denique bustum eius consaepiri nisi
humili leuique maceria neglexit.

<milestone n="2" unit="section"/></p>
<p>Britannicum non minus aemulatione uocis, quae illi
iucundior suppetebat, quam metu ne quandoque apud
hominum gratiam paterna memoria praeualeret, ueneno
adgressus est. quod acceptum a quadam Lucusta,
uenenariorum indice, cum opinione tardius cederet
uentre modo Britannici moto, accersitam mulierem sua
manu uerberauit arguens pro ueneno remedium dedisse; excusantique minus datum ad occultandam facinoris inuidiam: 'sane,' inquit, 'legem Iuliam timeo,'
coegitque se coram in cubiculo quam posset uelocissimum ac praesentaneum coquere.
<milestone n="3" unit="section"/>
deinde in haedo expertus, postquam is quinque horas protraxit, iterum
ac saepius recoctum porcello obiecit; quo statim exanimato inferri in triclinium darique cenanti secum Britannico imperauit. et cum ille ad primum gustum concidisset, comitiali morbo ex consuetudine correptum
apud conuiuas ementitus postero die raptim inter maximos imbres tralaticio extulit funere. Lucustae pro nauata opera impunitatem praediaque ampla, sed et discipulos dedit.</p></div2>
<div2 type="chapter" n="34">
<milestone n="1" unit="section"/>
<p>Matrem facta dictaque sua exquirentem acerbius et
corrigentem hactenus primo grauabatur, ut inuidia
identidem oneraret quasi cessurus imperio Rhodumque
abiturus, mox et honore omni et potestate priuauit
abductaque militum et Germanorum statione contubernio quoque ac Palatio expulit; neque in diuexanda
quicquam pensi habuit, summissis qui et Romae morantem litibus et in secessu quiescentem per conuicia
et iocos terra marique praeteruehentes inquietarent.

<milestone n="2" unit="section"/>
uerum minis eius ac uiolentia territus perdere statuit;
et cum ter ueneno temptasset sentiretque antidotis praemunitam, lacunaria, quae noctu super dormientem
laxata machina deciderent, parauit. hoc consilio per
conscios parum celato solutilem nauem, cuius uel
naufragio uel camarae ruina periret, commentus est
atque ita reconciliatione simulata iucundissimis litteris
Baias euocauit ad sollemnia Quinquatruum simul celebranda; datoque negotio trierarchis, qui liburnicam qua
aduecta erat uelut fortuito concursu confringerent, protraxit conuiuium repetentique Baulos in locum corrupti nauigii machinosum illud optulit, hilare prosecutus atque in digressu papillas quoque exosculatus.

<milestone n="3" unit="section"/>
reliquum temporis cum magna trepidatione uigilauit
opperiens coeptorum exitum. sed ut diuersa omnia
nandoque euasisse eam comperit, inops consilii L. Agermum libertum eius saluam et incolumem cum gaudio
nuntiantem, abiecto clam iuxta pugione ut percussorem
sibi subornatum arripi constringique iussit, matrem
occidi, quasi deprehensum crimen uoluntaria morte
uitasset.
<milestone n="4" unit="section"/>
adduntur his atrociora nec incertis auctoribus:
ad uisendum interfectae cadauer accurrisse, contrectasse
membra, alia uituperasse, alia laudasse, sitique interim
oborta bibisse. neque tamen conscientiam sceleris,
quanquam et militum et senatus populique gratulationibus confirmaretur, aut statim aut umquam postea ferre
potuit, saepe confessus exagitari se materna specie
uerberibusque Furiarum ac taedis ardentibus. quin et
facto per Magos sacro euocare Manes et exorare temptauit. peregrinatione quidem Graeciae et Eleusinis sacris, quorum initiatione impii et scelerati uoce praeconis summouentur, interesse non ausus est.

<milestone n="5" unit="section"/></p>
<p>Iunxit parricidio matris amitae necem. quam
cum ex duritie alui cubantem uisitaret, et illa tractans lanuginem eius, ut assolet, iam grandis natu
per blanditias forte dixisset: 'simul hanc excepero,
mori uolo,' conuersus ad proximos <quote>confestim
se positurum</quote> uelut irridens ait, praecepitque medicis ut largius purgarent aegram; necdum defunctae bona inuasit suppresso testamento, ne quid abscederet.</p></div2>
<div2 type="chapter" n="35">
<milestone n="1" unit="section"/>
<p>Vxores praeter Octauiam duas postea duxit, Poppaeam Sabinam quaestorio patre natam et equiti <abbr expan="Romano">R.</abbr>
antea nuptam, deinde Statiliam Messalinam Tauri bis
consulis ac triumphalis abneptem. qua ut poteretur,
uirum eius Atticum Vestinum consulem in honore ipso
trucidauit. Octauiae consuetudinem cito aspernatus,
corripientibus amicis <quote>sufficere illi debere</quote> respondit
<quote>uxoria ornamenta.</quote>
<milestone n="2" unit="section"/>
eandem mox saepe frustra strangulare meditatus dimisit ut sterilem, sed improbante
diuortium populo nec parcente conuiciis, etiam relegauit, denique occidit sub crimine adulteriorum adeo
inpudenti falsoque, ut in quaestione pernegantibus
cunctis Anicetum paedagogum suum indicem subiecerit,
qui fingeret&dagger; dolo stupratam a se fateretur.
<milestone n="3" unit="section"/>
Poppaeam
duodecimo die post diuortium Octauiae in matrimonium acceptam dilexit unice; et tamen ipsam quoque
ictu calcis occidit, quod se ex aurigatione sero reuersum grauida et aegra conuiciis incesserat. ex hac
filiam tulit Claudiam Augustam amisitque admodum
infantem.

<milestone n="4" unit="section"/></p>
<p>Nullum adeo necessitudinis genus est, quod non
scelere perculerit. Antoniam Claudi filiam, recusantem
post Poppaeae mortem nuptias suas, quasi molitricem
nouarum rerum interemit; similiter [inter] ceteros aut
affinitate aliqua sibi aut propinquitate coniunctos; in
quibus Aulum Plautium iuuenem, quem cum ante
mortem per uim conspurcasset: 'eat nunc,' inquit,
'mater mea et successorem meum osculetur,' iactans dilectum ab ea et ad spem imperii impulsum.
priuignum Rufrium Crispinum Poppaea natum,
<milestone n="5" unit="section"/>
impuberem adhuc, quia ferebatur ducatus et imperia ludere,
mergendum mari, dum piscaretur, seruis ipsius demandauit. Tuscum nutricis filium relegauit, quod in procuratione Aegypti balineis in aduentum suum extructis
lauisset. Senecam praeceptorem ad necem compulit,
quamuis saepe commeatum petenti bonisque cedenti
persancte iurasset suspectum se frustra periturumque
potius quam nociturum ei. Burro praefecto remedium
ad fauces pollicitus toxicum misit. libertos diuites et
senes, olim adoptionis mox dominationis suae fautores
atque rectores, ueneno partim cibis partim potionibus
indito intercepit.</p></div2>
<div2 type="chapter" n="36">
<milestone n="1" unit="section"/>
<p>Nec minore saeuitia foris et in exteros grassatus
est. stella crinita, quae summis potestatibus exitium
portendere uulgo putatur, per continuas noctes oriri
coeperat. anxius ea re, ut ex Balbillo astrologo didicit,
solere reges talia ostenta caede aliqua illustri expiare
atque a semet in capita procerum depellere, nobilissimo cuique exitium destinauit; enimuero multo
magis et quasi per iustam causam duabus coniurationibus prouulgatis, quarum prior maiorque Pisoniana
Romae, posterior Viniciana Beneuenti conflata atque
detecta est.
<milestone n="2" unit="section"/>
coniurati e uinculis triplicium catenarum
dixere causam, cum quidam ultro crimen faterentur,
nonnulli etiam imputarent, tamquam <quote>aliter illi non
possent nisi morte succurrere dedecorato flagitiis omnibus.</quote> damnatorum liberi urbe pulsi enecti
que ueneno aut fame; constat quosdam cum paedagogis et capsaris uno prandio pariter necatos, alios
diurnum uictum prohibitos quaerere.</p></div2>
<div2 type="chapter" n="37">
<milestone n="1" unit="section"/>
<p>Nullus posthac adhibitus dilectus aut modus interimendi quoscumque libuisset quacumque de causa. sed
ne de pluribus referam, Saluidieno Orfito obiectum
est quod tabernas tres de domo sua circa forum ciuitatibus ad stationem locasset, Cassio Longino iuris consulto ac luminibus orbato, quod in uetere gentili[s]
stemmate <abbr expan="Cai">C.</abbr> Cassi percussoris Caesaris imagines retinuisset, Paeto Thraseae tristior et paedagogi uultus.

<milestone n="2" unit="section"/>
mori iussis non amplius quam horarum spatium dabat; ac ne quid morae interueniret, medicos admouebat
qui cunctantes continuo curarent: ita enim uocabatur
uenas mortis gratia incidere. creditur etiam polyphago
cuidam Aegypti generis crudam carnem et quidquid
daretur mandere assueto, concupisse uiuos homines
laniandos absumendosque obicere.
<milestone n="3" unit="section"/>
elatus inflatusque
tantis uelut successibus negauit <quote>quemquam principum scisse quid sibi liceret</quote>, multasque nec dubias
significationes saepe iecit, ne reliquis quidem se parsurum senatoribus, eumque ordinem
sublaturum quandoque e re <abbr expan="publica">p.</abbr> ac prouincias et exercitus equiti <abbr expan="Romano">R.</abbr> ac
libertis permissurum. certe neque adueniens neque
proficiscens quemquam osculo impertiit ac ne resalutatione quidem; et in auspicando opere Isthmi
magna frequentia clare ut sibi ac populo <abbr expan="Romano">R.</abbr> bene
res uerteret optauit dissimulata senatus mentione.</p></div2>
<div2 type="chapter" n="38">
<milestone n="1" unit="section"/>
<p>Sed nec populo aut moenibus patriae pepercit. dicente quodam in sermone communi:</p>
<l><foreign lang="greek">e)mou= qano/ntos gai=a meixqh/tw puri/,</foreign>
'immo,' inquit, '<foreign lang="greek">e)mou= zw=ntos</foreign>,' planeque ita fecit. nam
quasi offensus deformitate ueterum aedificiorum et
angustiis flexurisque uicorum, incendit urbem tam palam, ut plerique consulares cubicularios eius cum
stuppa taedaque in praediis suis deprehensos non
attigerint, et quaedam horrea circa domum Auream,
quorum spatium maxime desiderabat, ut bellicis machinis labefacta atque inflammata sint, quod saxeo
muro constructa erant.
<milestone n="2" unit="section"/>
per sex dies septemque noctes
ea clade saeuitum est ad monumentorum bustorumque
deuersoria plebe compulsa. tunc praeter immensum
numerum insularum domus priscorum ducum arserunt
hostilibus adhuc spoliis adornatae deorumque aedes ab
regibus ac deinde Punicis et Gallicis bellis uotae dedicataeque, et quidquid uisendum atque memorabile ex
antiquitate durauerat. hoc incendium e turre Maecenatiana prospectans laetusque 'flammae,' ut aiebat, 'pulchritudine' Halosin Ilii in illo suo scaenico habitu
decantauit.
<milestone n="3" unit="section"/>
ac ne non hinc quoque quantum posset
praedae et manubiarum inuaderet, pollicitus cadauerum
et ruderum gratuitam egestionem nemini ad reliquias
rerum suarum adire permisit; conlationibusque non
receptis modo uerum et efflagitatis prouincias priuatorumque census prope exhausit.</l></div2>
<div2 type="chapter" n="39">
<milestone n="1" unit="section"/><p>accesserunt tantis
ex principe malis probrisque quaedam et fortuita:
pestilentia unius autumni, quo triginta funerum milia
in rationem Libitinae uenerunt; clades Britannica, qua
duo praecipua oppida magna ciuium sociorumque caede
direpta sunt; ignominia ad Orientem legionibus in Armenia sub iugum missis aegreque Syria retenta. mirum
et uel praecipue notabile inter haec fuerit nihil eum
patientius quam maledicta et conuicia hominum tulisse,
neque in ullos leniorem quam qui se dictis aut carminibus lacessissent extitisse.
<milestone n="2" unit="section"/>
multa Graece Latineque
proscripta aut uulgata sunt, sicut illa:
<quote lang="greek"><l>*ne/rwn *)ore/sths *)alkme/wn mhtrokto/nos.</l>
<l>neo/yhfon: *ne/rwn i)di/an mhte/ra a)pe/kteine.</l></quote>
<quote lang="la"><l>Quis negat Aeneae magna de stirpe Neronem?</l>
<l>sustulit hic matrem, sustulit ille patrem.</l>
<l>Dum tendit citharam noster, dum cornua Parthus,</l>
<l>noster erit Paean, ille Hecatebeletes.</l>
<l>Roma domus fiet: Veios migrate, Quirites,</l>
<l>si non et Veios occupat ista domus.</l></quote>
sed neque auctores requisiit et quosdam per indicem
delatos ad senatum adfici grauiore poena prohibuit.

<milestone n="3" unit="section"/>
transeuntem eum Isidorus Cynicus in publico clara uoce
corripuerat, quod Naupli mala bene cantitaret,
sua bona male disponeret; et Datus Atellanarum
histrio in cantico quodam
<quote lang="greek"><l>u(gi/aine pa/ter, u(gi/aine mh=ter</l></quote>
ita demonstrauerat, ut bibentem natantemque faceret,
exitum scilicet Claudi Agrippinaeque significans, et in
nouissima clausula
<quote><l>Orcus uobis ducit pedes</l></quote>
senatum gestu notarat. histrionem et philosophum
Nero nihil amplius quam urbe Italiaque summouit, uel
contemptu omnis infamiae uel ne fatendo dolorem irritaret ingenia.</p></div2>
<div2 type="chapter" n="40">
<milestone n="1" unit="section"/>
<p>Talem principem paulo minus quattuordecim annos
perpessus terrarum orbis tandem destituit, initium facientibus Gallis duce Iulio Vindice, qui tum eam prouinciam pro praetore optinebat.

<milestone n="2" unit="section"/></p>
<p>Praedictum a mathematicis Neroni olim erat fore
ut quandoque destitueretur; unde illa uox eius celeberrima: <foreign lang="greek">to\ te/xnion h(ma=s diatre/fei</foreign>, quo maiore scilicet
uenia meditaretur citharoedicam artem, principi sibi
gratam, priuato necessariam. spoponderant tamen quidam destituto Orientis dominationem, nonnulli nominatim regnum Hierosolymorum, plures omnis pristinae
fortunae restitutionem. cui spei pronior, Britannia
Armeniaque amissa ac rursus utraque recepta, defunctum se fatalibus malis existimabat.
<milestone n="3" unit="section"/>
ut uero consulto
Delphis Apolline septuagensimum ac tertium annum
cauendum sibi audiuit, quasi eo demum obiturus, ac
nihil coniectans de aetate Galbae, tanta fiducia non
modo senectam sed etiam perpetuam singularemque
concepit felicitatem, ut amissis naufragio pretiosissimis
rebus non dubitauerit inter suos dicere <quote>pisces eas
sibi relaturos.</quote>

<milestone n="4" unit="section"/></p>
<p>Neapoli de motu Galliarum cognouit die ipso quo
matrem occiderat, adeoque lente ac secure tulit ut
gaudentis etiam suspicionem praeberet tamquam occasione nata spoliandarum iure belli opulentissimarum
prouinciarum; statimque in gymnasium progressus certantis athletas effusissimo studio spectauit. cenae quoque tempore interpellatus tumultuosioribus litteris
hactenus excanduit, ut malum iis qui descissent minaretur. denique per octo continuos dies non rescribere
cuiquam, non mandare quid aut praecipere conatus
rem silentio obliterauit.</p></div2>
<div2 type="chapter" n="41">
<milestone n="1" unit="section"/><p>edictis tandem Vindicis contumeliosis et frequentibus permotus senatum epistula
in ultionem sui reique publicae adhortatus est, excusato
languore faucium, propter quem non adesset. nihil
autem aeque doluit, quam ut malum se citharoedum
increpitum ac pro Nerone Ahenobarbum appellatum;
et nomen quidem gentile, quod sibi per contumeliam
exprobraretur, resumpturum se professus est deposito
adoptiuo, cetera conuicia, ut falsa, non alio argumento
refellebat, quam quod etiam inscitia sibi tanto opere
elaboratae perfectaeque a se artis obiceretur, singulos
subinde rogitans, <quote>nossentne quemquam praestantiorem.</quote>
<milestone n="2" unit="section"/>
sed urgentibus aliis super alios nuntiis Romam
praetrepidus rediit; leuiterque modo in itinere friuolo
auspicio mente recreata, cum adnotasset insculptum
monumento militem Gallum ab equite <abbr expan="Romano">R.</abbr> oppressum
trahi crinibus, ad eam speciem exiluit gaudio caelumque adorauit. ac ne tunc quidem aut senatu aut populo
coram appellato quosdam e primoribus uiris domum
euocauit transactaque raptim consultatione reliquam
diei partem per organa hydraulica noui et ignoti
generis circumduxit, ostendensque singula, de ratione
ac difficultate cuiusque disserens, <quote>iam se etiam prolaturum omnia in theatrum</quote> affirmauit, <quote>si per
Vindicem liceat.</quote></p></div2>
<div2 type="chapter" n="42">
<milestone n="1" unit="section"/>
<p>Postquam deinde etiam Galbam et Hispanias desciuisse cognouit, conlapsus animoque male facto diu
sine uoce et prope intermortuus iacuit, utque resipiit,
ueste discissa, capite conuerberato, actum de se pronuntiauit consolantique nutriculae et aliis quoque iam
principibus similia accidisse memoranti, <quote>se uero praeter ceteros inaudita et incognita pati respondit,
qui summum imperium uiuus amitteret.</quote>
<milestone n="2" unit="section"/>
nec eo
setius quicquam ex consuetudine luxus atque desidiae
omisit uel inminuit; quin immo, cum prosperi quiddam
ex prouinciis nuntiatum esset, super abundantissimam
cenam iocularia in defectionis duces carmina lasciueque
modulata, quae uulgo notuerunt, etiam gesticulatus est;
ac spectaculis theatri clam inlatus cuidam scaenico
placenti nuntium misit abuti eum occupationibus suis.</p></div2>
<div2 type="chapter" n="43">
<milestone n="1" unit="section"/>
<p>Initio statim tumultus multa et inmania, uerum
non abhorrentia a natura sua creditur destinasse: successores percussoresque summittere exercitus et prouincias regentibus, quasi conspiratis idemque et unum
sentientibus; quidquid ubique exulum, quidquid in urbe
hominum Gallicanorum esset contrucidare, illos ne desciscentibus adgregarentur, hos ut conscios popularium
suorum atque fautores; Gallias exercitibus diripiendas
permittere; senatum uniuersum ueneno per conuiuia
necare; urbem incendere feris in populum immissis,
quo difficilius defenderentur.
<milestone n="2" unit="section"/>
sed absterritus non tam
paenitentia quam perficiendi desperatione credensque
expeditionem necessariam, consules ante tempus priuauit
honore atque in utriusque locum solus iniit consulatum,
quasi fatale esset non posse Gallias debellari nisi a consule. ac susceptis fascibus cum post epulas triclinio
digrederetur, innixus umeris familiarium affirmauit,
<quote>simul ac primum prouinciam attigisset, inermem se in conspectum exercituum proditurum
nec quicquam aliud quam fleturum, reuocatisque ad paenitentiam defectoribus insequenti
die laetum inter laetos cantaturum epinicia,
quae iam nunc sibi componi oporteret.</quote></p></div2>
<div2 type="chapter" n="44">
<milestone n="1" unit="section"/>
<p>In praeparanda expeditione primam curam habuit
deligendi uehicula portandis scaenicis organis concubinasque, quas secum educeret, tondendi ad uirilem modum et securibus peltisque Amazonicis instruendi. mox
tribus urbanas ad sacramentum citauit ac nullo idoneo
respondente certum dominis seruorum numerum indixit; nec nisi ex tota cuiusque familia probatissimos, ne
dispensatoribus quidem aut amanuensibus exceptis, recepit.
<milestone n="2" unit="section"/>
partem etiam census omnes ordines conferre
iussit et insuper inquilinos priuatarum aedium atque
insularum pensionem annuam repraesentare fisco; exegitque ingenti fastidio et acerbitate nummum asperum,
argentum pustulatum, aurum ad obrussam, ut plerique
omnem collationem palam recusarent, consensu flagitantes a delatoribus potius reuocanda praemia quaecumque cepissent.</p></div2>
<div2 type="chapter" n="45">
<milestone n="1" unit="section"/><p>ex annonae quoque caritate lucranti[a] adcreuit inuidia; nam et forte accidit, ut in publica fame Alexandrina nauis nuntiaretur puluerem
luctatoribus aulicis aduexisse.

<milestone n="2" unit="section"/></p>
<p>Quare omnium in se odio incitato nihil contumeliarum defuit quin subiret. statuae eius a uertice cirrus
appositus est cum inscriptione Graeca: <quote>nunc demum
agona esse, et traderet tandem.</quote> alterius collo
ascopa deligata simulque titulus: 'ego quid potui?
sed tu culleum meruisti.' ascriptum et columnis,
etiam Gallos eum cantando excitasse. iam noctibus iurgia cum seruis plerique simulantes crebro Vindicem poscebant.</p></div2>
<div2 type="chapter" n="46">
<milestone n="1" unit="section"/>
<p>Terrebatur ad hoc euidentibus portentis somniorum
et auspiciorum et ominum, cum ueteribus tum nouis.
numquam antea somniare solitus occisa demum matre
uidit per quietem nauem sibi regenti extortum gubernaculum trahique se ab Octauia uxore in artissimas tenebras et modo pinnatarum formicarum multitudine oppleri, modo a simulacris gentium ad Pompei theatrum
dedicatarum circumiri arcerique progressu; asturconem,
quo maxime laetabatur, posteriore corporis parte in
simiae speciem transfiguratum ac tantum capite integro
hinnitus edere canoros.
<milestone n="2" unit="section"/>
de Mausoleo, sponte foribus
patefactis, exaudita uox est nomine eum cientis. Kal.
Ian. exornati Lares in ipso sacrificii apparatu conciderunt; auspicanti Sporus anulum muneri optulit, cuius
gemmae scalptura erat Proserpinae raptus; uotorum
nuncupatione, magna iam ordinum frequentia, uix repertae Capitolii claues.
<milestone n="3" unit="section"/>
cum ex oratione eius, qua in Vindicem perorabat, recitaretur in senatu daturos poenas
sceleratos ac breui dignum exitum facturos, conclamatum est ab uniuersis: 'tu facies, Auguste.' obseruatum etiam fuerat nouissimam fabulam cantasse eum
publice Oedipodem exulem atque in hoc desisse uersu:
<quote lang="greek"><l>qanei=n m' a)/nwge su/ggamos, mh/thr, path/r.</l></quote></p></div2>
<div2 type="chapter" n="47">
<milestone n="1" unit="section"/>
<p>Nuntiata interim etiam ceterorum exercituum defectione litteras prandenti sibi redditas concerpsit, mensam subuertit, duos scyphos gratissimi usus, quos Homerios a caelatura carminum Homeri uocabat, solo inlisit
ac sumpto a Lucusta ueneno et in auream pyxidem
condito transiit in hortos Seruilianos, ubi praemissis
libertorum fidissimis Ostiam ad classem praeparandam
tribunos centurionesque praetorii de fugae societate
temptauit.
<milestone n="2" unit="section"/>
sed partim tergiuersantibus, partim aperte
detrectantibus, uno uero etiam proclamante:
<quote><l>usque adeone mori miserum est?</l></quote>
uarie agitauit, Parthosne an Galbam supplex peteret,
an atratus prodiret in publicum proque rostris quanta
maxima posset miseratione ueniam praeteritorum precaretur, ac ni flexisset animos, uel Aegypti praefecturam concedi sibi oraret. inuentus est postea in scrinio
eius hac de re sermo formatus; sed deterritum putant,
ne prius quam in forum perueniret discerperetur.

<milestone n="3" unit="section"/></p>
<p>Sic cogitatione in posterum diem dilata ad mediam
fere noctem excitatus, ut comperit stationem militum
recessisse, prosiluit e lecto misitque circum amicos, et
quia nihil a quoquam renuntiabatur, ipse cum paucis
hospitia singulorum adiit. uerum clausis omnium foribus, respondente nullo, in cubiculum rediit, unde iam
et custodes diffugerant, direptis etiam stragulis, amota
et pyxide ueneni; ac statim Spiculum murmillonem uel
quemlibet alium percussorem, cuius manu periret, requisiit et nemine reperto: 'ergo ego,' inquit, 'nec amicum habeo nec inimicum?' procurritque, quasi praecipitaturus se in Tiberim.</p></div2>
<div2 type="chapter" n="48">
<milestone n="1" unit="section"/><p>sed reuocato rursus impetu
aliquid secretioris latebrae ad colligendum animum desiderauit, et offerente Phaonte liberto suburbanum suum
inter Salariam et Nomentanam uiam circa quartum
miliarium, ut erat nudo pede atque tunicatus, paenulam obsoleti coloris superinduit adopertoque capite et
ante faciem optento sudario equum inscendit, quattuor
solis comitantibus, inter quos et Sporus erat.
<milestone n="2" unit="section"/>
statimque tremore terrae et fulgure aduerso pauefactus audiit
e proximis castris clamorem militum et sibi aduersa
et Galbae prospera ominantium, etiam ex obuiis uiatoribus quendam dicentem: 'hi Neronem persequuntur,' alium sciscitantem: 'ecquid in urbe noui de
Nerone?' equo autem ex odore abiecti in uia cadaueris consternato, detecta facie agnitus est a quodam
missicio praetoriano et salutatus.
<milestone n="3" unit="section"/>
ut ad deuerticulum
uentum est, dimissis equis inter fruticeta ac uepres
per harundineti semitam aegre nec nisi strata sub pedibus ueste ad auersum uillae parietem euasit. ibi
hortante eodem Phaonte, ut interim in specum egestae
harenae concederet, negauit se uiuum sub terram iturum, ac parumper commoratus, dum clandestinus ad
uillam introitus pararetur, aquam ex subiecta lacuna
poturus manu hausit et: 'haec est,' inquit, 'Neronis decocta.'
<milestone n="4" unit="section"/>
dein diuolsa sentibus paenula traiectos surculos rasit, atque ita quadripes per angustias effossae
cauernae receptus in proximam cellam decubuit super
lectum modica culcita, uetere pallio strato, instructum;
fameque et iterum siti interpellante panem quidem
sordidum oblatum aspernatus est, aquae autem tepidae
aliquantum bibit.</p></div2>
<div2 type="chapter" n="49">
<milestone n="1" unit="section"/><p>tunc uno quoque hinc inde instante
ut quam primum se impendentibus contumeliis eriperet,
scrobem coram fieri imperauit dimensus ad corporis
sui modulum, componique simul, si qua inuenirentur,
frusta marmoris et aquam simul ac ligna conferri curando mox cadaueri, flens ad singula atque identidem
dictitans: 'qualis artifex pereo!'

<milestone n="2" unit="section"/></p>
<p>Inter moras perlatos a cursore Phaonti codicillos
praeripuit legitque se hostem a senatu iudicatum et
quaeri, ut puniatur more maiorum, interrogauitque
quale id genus esset poenae; et cum comperisset nudi
hominis ceruicem inseri furcae, corpus uirgis ad necem
caedi, conterritus duos pugiones, quos secum extulerat,
arripuit temptataque utriusque acie rursus condidit,
causatus <quote>nondum adesse fatalem horam.</quote>
<milestone n="3" unit="section"/>
ac modo
Sporum hortabatur ut lamentari ac plangere inciperet,
modo orabat ut se aliquis ad mortem capessendam
exemplo iuuaret; interdum segnitiem suam his uerbis
increpabat: 'uiuo deformiter, turpiter&mdash;<foreign lang="greek">ou) pre/pei</foreign>

<foreign lang="greek">*ne/rwni, ou) pre/pei</foreign>&mdash;<foreign lang="greek">nh/fein dei= e)n toi=s toiou/tois</foreign>&mdash;
<foreign lang="greek">a)/ge e)/geire seauto/n</foreign>.' iamque equites appropinquabant,
quibus praeceptum erat ut uiuum eum adtraherent.
quod ut sensit, trepidanter effatus:
<quote lang="greek"><l>i(/ppwn m' w)kupo/dwn a)mfi\ ktu/pos ou)/ata ba/llei</l></quote>
ferrum iugulo adegit iuuante Epaphrodito a libellis.

<milestone n="4" unit="section"/>
semianimisque adhuc irrumpenti centurioni et paenula
ad uulnus adposita in auxilium se uenisse simulanti
non aliud respondit quam: 'sero' et: 'haec est fides.'
atque in ea uoce defecit, extantibus rigentibusque oculis
usque ad horrorem formidinemque uisentium. nihil prius
aut magis a comitibus exegerat quam ne potestas cuiquam capitis sui fieret, sed ut quoquo modo totus cremaretur. permisit hoc Icelus, Galbae libertus, non multo ante
uinculis exolutus, in quae primo tumultu coniectus fuerat.</p></div2>
<div2 type="chapter" n="50">
<milestone n="1" unit="section"/>
<p>Funeratus est impensa ducentorum milium, stragulis
albis auro intextis, quibus usus Kal. Ian. fuerat. reliquias Egloge et Alexandria nutrices cum Acte concubina gentili Domitiorum monimento condiderunt, quod
prospicitur e campo Martio impositum colli Hortulorum.
in eo monimento solium porphyretici marmoris, superstante Lunensi ara, circumsaeptum est lapide Thasio.</p></div2>
<div2 type="chapter" n="51">
<milestone n="1" unit="section"/>
<p>Statura fuit prope iusta, corpore maculoso et fetido,
subflauo capillo, uultu pulchro magis quam uenusto,
oculis caesis et hebetioribus, ceruice obesa, uentre proiecto, gracillimis cruribus, ualitudine prospera: nam
qui luxuriae immoderatissimae esset, ter omnino per
quattuordecim annos languit, atque ita ut neque uino
neque consuetudine reliqua abstineret; circa cultum
habitumque adeo pudendus, ut comam semper in gradus
formatam peregrinatione Achaica etiam pone uerticem
summiserit ac plerumque synthesinam indutus ligato
circum collum sudario prodierit in publicum sine
cinctu et discalciatus.</p></div2>
<div2 type="chapter" n="52">
<milestone n="1" unit="section"/>
<p>Liberalis disciplinas omnis fere puer attigit. sed a
philosophia eum mater auertit monens imperaturo contrariam esse; a cognitione ueterum oratorum Seneca
praeceptor, quo diutius in admiratione sui detineret.
itaque ad poeticam pronus carmina libenter ac sine
labore composuit nec, ut quidam putant, aliena pro suis
edidit. uenere in manus meas pugillares libellique cum
quibusdam notissimis uersibus ipsius chirographo scriptis, ut facile appareret non tralatos aut dictante aliquo
exceptos, sed plane quasi a cogitante atque generante
exaratos; ita multa et deleta et inducta et superscripta
inerant. habuit et pingendi fingendique [maxime] non
mediocre studium.</p></div2>
<div2 type="chapter" n="53">
<milestone n="1" unit="section"/>
<p>Maxime autem popularitate efferebatur, omnium
aemulus, qui quoquo modo animum uulgi mouerent.
exiit opinio post scaenicas coronas proximo lustro descensurum eum ad Olympia[m] inter athletas; nam et
luctabatur assidue nec aliter certamina gymnica tota
Graecia spectauerat quam brabeutarum more in stadie
humi assidens ac, si qua paria longius recessissent, in
medium manibus suis protrahens. destinauerat etiam,
quia Apollinem cantu, Solem aurigando aequiperare
existimaretur, imitari et Herculis facta; praeparatumque leonem aiunt, quem uel claua uel brachiorum nexibus in amphitheatri harena spectante populo nudus
elideret.</p></div2>
<div2 type="chapter" n="54">
<milestone n="1" unit="section"/><p>sub exitu quidem uitae palam uouerat, si sibi
incolumis status permansisset, proditurum se partae
uictoriae ludis etiam hydraulam et choraulam et utricularium ac nouissimo die histrionem saltaturumque
Vergili Turnum. et sunt qui tradant Paridem histrionem
occisum ab eo quasi grauem aduersarium.</p></div2>
<div2 type="chapter" n="55">
<milestone n="1" unit="section"/><p>erat illi
aeternitatis perpetuaeque famae cupido, sed inconsulta.
ideoque multis rebus ac locis uetere appellatione detracta nouam indixit ex suo nomine, mensem quoque
Aprilem Neroneum appellauit; destinauerat et Romam
Neropolim nuncupare.</p></div2>
<div2 type="chapter" n="56">
<milestone n="1" unit="section"/>
<p>Religionum usque quaque contemptor, praeter unius
Deae Syriae, hanc mox ita spreuit ut urina contaminaret, alia superstitione captus, in qua sola pertinacissime haesit, siquidem imagunculam puellarem, cum
quasi remedium insidiarum a plebeio quodam et ignoto
muneri accepisset, detecta confestim coniuratione pro
summo numine trinisque in die sacrificiis colere perseuerauit uolebatque credi monitione eius futura praenoscere. ante paucos quam periret menses attendit et
extispicio nec umquam litauit.</p></div2>
<div2 type="chapter" n="57">
<milestone n="1" unit="section"/>
<p>Obiit tricensimo et secundo aetatis anno, die quo
quondam Octauiam interemerat, tantumque gaudium
publice praebuit, ut plebs pilleata tota urbe discurreret. et tamen non defuerunt qui per longum tempus
uernis aestiuisque floribus tumulum eius ornarent ac
modo imagines praetextatas in rostris proferrent, modo
edicta quasi uiuentis et breui magno inimicorum malo
reuersuri.
<milestone n="2" unit="section"/>
quin etiam Vologaesus Parthorum rex missis
ad senatum legatis de instauranda societate hoc etiam
magno opere orauit, ut Neronis memoria coleretur.
denique cum post uiginti annos adulescente me extitisset condicionis incertae qui se Neronem esse iactaret,
tam fauorabile nomen eius apud Parthos fuit, ut uehementer adiutus et uix redditus sit.

<milestone n="7" unit="Book"/></p></div2></div1>
<div1 type="life" n="gal.">
<head>Galba</head>
<div2 type="chapter" n="1">
<milestone n="1" unit="section"/>
<p>Progenies Caesarum in Nerone defecit: quod futurum compluribus quidem signis, sed uel euidentissimis
duobus apparuit. Liuiae olim post Augusti statim
nuptias Veientanum suum reuisenti praeteruolans aquila
gallinam albam ramulum lauri rostro tenentem, ita ut
rapuerat, demisit in gremium; cumque nutriri alitem,
pangi ramulum placuisset, tanta pullorum suboles prouenit, ut hodieque ea uilla 'ad Gallinas' uocetur, tale
uero lauretum, ut triumphaturi Caesares inde laureas
decerperent; fuitque mos triumphantibus, alias confestim eodem loco pangere; et obseruatum est sub cuiusque obitum arborem ab ipso institutam elanguisse.
ergo nouissimo Neronis anno et silua omnis exaruit
radicitus, et quidquid ibi gallinarum erat interiit. ac
subinde tacta de caelo Caesarum aede capita omnibus
simul statuis deciderunt, Augusti etiam sceptrum e
manibus excussum est.</p></div2>
<div2 type="chapter" n="2">
<milestone n="1" unit="section"/>
<p>Neroni Galba successit nullo gradu contingens Caesarum domum, sed haud dubie nobilissimus magnaque
et uetere prosapia, ut qui statuarum titulis pronepotem
se Quinti Catuli Capitolini semper ascripserit, imperator uero etiam stemma in atrio proposuerit, quo paternam originem ad Iouem, maternam ad Pasiphaam Minonis uxorem referret.</p></div2>
<div2 type="chapter" n="3">
<milestone n="1" unit="section"/>
<p>Imagines et elogia uniuersi generis exequi longum
est, familiae breuiter attingam. qui primus Sulpiciorum
cognomen Galbae tulit cur aut unde traxerit, ambigitur.
quidam putant, quod oppidum Hispaniae frustra diu
oppugnatum inlitis demum galbano facibus succenderit; alii, quod in diuturna ualitudine galbeo, id est
remediis lana inuolutis, assidue uteretur; nonnulli, quod
praepinguis fuerit uisus, quem galbam Galli uocent;
uel contra, quod tam exilis, quam sunt animalia quae
in aesculis nascuntur appellanturque galbae.
<milestone n="2" unit="section"/>
familiam
illustrauit Seruius Galba consularis, temporum suorum
&dagger;et eloquentissimus, quem tradunt Hispaniam ex praetura optinentem, triginta Lusitanorum milibus perfidia
trucidatis, Viriat[h]ini belli causam extitisse. eius nepos
ob repulsam consulatus infensus Iulio Caesari, cuius
legatus in Gallia fuerat, conspirauit cum Cassio et
Bruto, propter quod Pedia lege damnatus est.
<milestone n="3" unit="section"/>
ab hoc
sunt imperatoris Galbae auus ac pater: auus clarior
studiis quam dignitate&mdash;non enim egressus praeturae
gradum&mdash;multiplicem nec incuriosam historiam edidit;
pater consulatu functus, quanquam breui corpore atque
etiam gibber modicaeque in dicendo facultatis, causas
industrie actitauit.
<milestone n="4" unit="section"/>
uxores habuit Mummiam Achaicam,
neptem Catuli proneptemque L. Mummi, qui Corinthum
excidit; item Liuiam Ocellinam ditem admodum et pulchram, a qua tamen nobilitatis causa appetitus ultro
existimatur et aliquanto enixius, postquam subinde
instanti uitium corporis secreto posita ueste detexit,
ne quasi ignaram fallere uideretur. ex Achaica liberos
Gaium et Seruium procreauit, quorum maior Gaius
attritis facultatibus urbe cessit prohibitusque a Tiberio
sortiri anno suo proconsulatum uoluntaria morte obiit.</p></div2>
<div2 type="chapter" n="4">
<milestone n="1" unit="section"/>
<p>Ser. Galba imperator M. Valerio Messala Cn. Lentulo
cons. natus est VIIII. Kal. Ian. in uilla colli superposita prope Tarracinam sinistrorsus Fundos petentibus,

adoptatusque a nouerca sua Liuia nomen et Ocellare
cognomen assumpsit mutato praenomine; nam Lucium
mox pro Seruio usque ad tempus imperii usurpauit. constat Augustum puero adhuc, salutanti se inter aequales,
apprehensa buccula dixisse: <foreign lang="greek">kai\ su\ te/knon th=s a)rxh=s</foreign>
<foreign lang="greek">h(mw=n paratrw/ch|.</foreign> sed et Tiberius, cum comperisset
imperaturum eum uerum in senecta: 'uiuat sane,' ait,
'quando id ad nos nihil pertinet.'

<milestone n="2" unit="section"/>
auo quoque eius
fulgur procuranti, cum exta de manibus aquila rapuisset
et in frugiferam quercum contulisset, responsum est
summum sed serum imperium portendi familiae; et ille
irridens: 'sane,' inquit, 'cum mula pepererit.' nihil
aeque postea Galbam temptantem res nouas confirmauit quam mulae partus, ceterisque ut obscaenum
ostentum abhorrentibus, solus pro laetissimo accepit
memor sacrificii dictique aui.

<milestone n="3" unit="section"/></p>
<p>Sumpta uirili toga somniauit Fortunam dicentem,
stare se ante fores defessam et nisi ocius reciperetur,
cuicumque obuio praedae futuram. utque euigilauit,
aperto atrio simulacrum aeneum deae cubitali maius
iuxta limen inuenit idque gremio suo Tusculum, ubi
aestiuare consueuerat, auexit et in parte aedium consecratum menstruis deinceps supplicationibus et peruigilio
anniuersario coluit.

<milestone n="4" unit="section"/></p>
<p>Quanquam autem nondum aetate constanti ueterem
ciuitatis exoletumque morem ac tantum in domo sua
haerentem obstinatissime retinuit, ut liberti seruique
bis die frequentes adessent ac mane saluere, uesperi
ualere sibi singuli dicerent.</p></div2>
<div2 type="chapter" n="5">
<milestone n="1" unit="section"/><p>inter liberales disciplinas
attendit et iuri. dedit et matrimonio operam; uerum
amissa uxore Lepida duobusque ex ea filiis remansit
in caelibatu neque sollicitari ulla condicione amplius
potuit, ne Agrippinae quidem, &lt;quae&gt; uiduata morte
Domiti[i] maritum quoque adhuc necdum caelibem Galbam adeo omnibus sollicitauerat modis, ut in conuentu
matronarum correpta iurgio atque etiam manu pulsata
sit a matre Lepidae.

<milestone n="2" unit="section"/></p>
<p>Obseruauit ante omnis Liuiam Augustam, cuius et
uiuae gratia plurimum ualuit et mortuae testamento
paene ditatus est; sestertium namque quingenties praecipuum inter legatarios habuit, sed quia notata, non
perscripta erat summa, herede Tiberio legatum ad
quingenta reuocante, ne haec quidem accepit.</p></div2>
<div2 type="chapter" n="6">
<milestone n="1" unit="section"/>
<p>Honoribus ante legitimum tempus initis praetor
commissione ludorum Floralium nouum spectaculi genus
elephantos funambulos edidit; exim prouinciae Aquitaniae anno fere praefuit; mox consulatum per sex
menses ordinarium gessit, euenitque ut in eo ipse &dagger;L. Domitio patri Neronis, ipsi Saluius Otho pater Othonis
succederet, uelut praesagium insequentis casus, quo
medius inter utriusque filios extitit imperator.

<milestone n="2" unit="section"/></p>
<p>A Gaio Caesare &lt; . . . . . . in locum Gaetu&gt;lici substitutus, postridie quam ad legiones uenit, sollemni forte
spectaculo plaudentes inhibuit data tessera, ut manus
paenula[s] continerent; statimque per castra iactatum
est:</p>
<l>disce miles militare: Galba est, non Gaetulicus.

<milestone n="3" unit="section"/>
pari seueritate interdixit commeatus peti. ueteranum
ac tironem militem opere assiduo corroborauit matureque barbaris, qui iam in Galliam usque proruperant,
coercitis, praesenti quoque Gaio talem et se et exercitum approbauit, ut inter innumeras contractasque ex
omnibus prouinciis copias neque testimonium neque
praemia ampliora ulli perciperent; ipse maxime insignis, quod campestrem decursionem scuto moderatus,
etiam ad essedum imperatoris per uiginti passuum
milia cucurrit.</l></div2>
<div2 type="chapter" n="7">
<milestone n="1" unit="section"/>
<p>Caede Gai nuntiata multis ad occasionem stimulantibus quietem praetulit. per hoc gratissimus Claudio
receptusque in cohortem amicorum tantae dignationis
est habitus, ut cum subita ei ualitudo nec adeo grauis
incidisset, dilatus sit expeditionis Britannicae dies.
Africam pro consule biennio optinuit extra sortem electus ad ordinandam prouinciam et intestina dissensione
et barbarorum tumultu inquietam; ordinauitque magna
seueritatis ac iustitiae cura etiam in paruulis rebus.

<milestone n="2" unit="section"/>
militi, qui per expeditionem artissima annona residuum
cibariorum tritici modium centum denariis uendidisse
arguebatur, uetuit, simul atque indigere cibo coepisset,
a quoquam opem ferri; et is fame extabuit. at in iure
dicendo cum de proprietate iumenti quaereretur, leuibus
utrimque argumentis et testibus ideoque difficili coniectura ueritatis, ita decreuit ut ad lacum, ubi adaquari
solebat, duceretur capite inuoluto atque ibidem reuelato
eius esset, ad quem sponte se a potu recepisset.</p></div2>
<div2 type="chapter" n="8">
<milestone n="1" unit="section"/>
<p>Ob res et tunc in Africa et olim in Germania gestas
ornamenta triumphalia accepit et sacerdotium triplex,
inter quindecimuiros sodalesque Titios item Augustales
cooptatus; atque ex eo tempore prope ad medium Neronis principatum in secessu plurimum uixit, ne ad
gestandum quidem umquam iter ingressus quam ut
secum uehiculo proximo decies sestertium in auro efferret, donec in oppido Fundis moranti Hispania Tarraconensis oblata est.
<milestone n="2" unit="section"/>
acciditque, ut cum prouinciam ingressus sacrificaret, intra aedem publicam puero e
ministris acerram tenenti capillus repente toto capite
canesceret, nec defuerunt qui interpretarentur significari rerum mutationem successurumque iuueni senem,
hoc est ipsum Neroni. non multo post in Cantabriae
lacum fulmen decidit repertaeque sunt duodecim secures, haud ambiguum summae imperii signum.</p></div2>
<div2 type="chapter" n="9">
<milestone n="1" unit="section"/>
<p>Per octo annos uarie et inaequabiliter prouinciam
rexit, primo acer et uehemens et in coercendis quidem
delictis uel immodicus. nam et nummulario non ex
fide uersanti pecunias manus amputauit mensaeque eius
adfixit, et tutorem, quod pupillum, cui substitutus heres
erat, ueneno necasset, cruce adfecit; implorantique
leges et ciuem Romanum se testificanti, quasi solacio
et honore aliquo poenam leuaturus, mutari multoque
praeter ceteras altiorem et dealbatam statui crucem
iussit. paulatim in desidiam segnitiamque conuersus
est, ne quid materiae praeberet Neroni et, ut dicere
solebat, quod nemo rationem otii sui reddere
cogeretur.

<milestone n="2" unit="section"/></p>
<p>Carthagine noua conuentum agens tumultuari Gallias
comperit legato Aquitaniae auxilia implorante; superuenerunt et Vindicis litterae hortantis, ut humano
generi assertorem ducemque se accommodaret.
nec diu cunctatus condicionem partim metu partim spe
recepit; nam et mandata Neronis de nece sua ad procuratores clam missa deprenderat et confirmabatur cum
secundissimis auspiciis et ominibus uirginis honestae
uaticinatione, tanto magis quod eadem illa carmina
sacerdos Iouis Cluniae ex penetrali somnio monitus
eruerat ante ducentos annos similiter a fatidica puella
pronuntiata. quorum carminum sententia erat oriturum quandoque ex Hispania principem dominumque rerum.</p></div2>
<div2 type="chapter" n="10">
<milestone n="1" unit="section"/>
<p>Igitur cum quasi manumissioni uacaturus conscendisset tribunal, propositis ante se damnatorum occisorumque a Nerone quam plurimis imaginibus et astante
nobili puero, quem exulantem e proxima Baliari insula
ob id ipsum acciuerat, deplorauit temporum statum
consalutatusque imperator legatum se senatus ac populi
R. professus est.
<milestone n="2" unit="section"/>
dein iustitio indicto, e plebe quidem
prouinciae legiones et auxilia conscripsit super exercitum ueterem legionis unius duarumque alarum et
cohortium trium; at e primoribus prudentia atque aetate
praestantibus uel instar senatus, ad quos de maiore
re quotiens opus esset referretur, instituit.
<milestone n="3" unit="section"/>
delegit et
equestris ordinis iuuenes, qui manente anulorum aureorum usu euocati appellarentur excubiasque circa cubiculum suum uice militum agerent. etiam per prouincias edicta dimisit, auctor in singulis uniuersisque conspirandi simul et ut qua posset quisque opera communem causam iuuarent.

<milestone n="4" unit="section"/></p>
<p>Per idem fere tempus in munitione oppidi, quod
sedem bello delegerat, repertus est anulus opere antiquo, scalptura gemmae Victoriam cum tropaeo exprimente; ac subinde Alexandrina nauis Dertosam appulit
armis onusta, sine gubernatore, sine nauta aut uectore
ullo, ut nemini dubium esset iustum piumque et fauentibus diis bellum suscipi: cum repente ex inopinato
prope cuncta turbata sunt.
<milestone n="5" unit="section"/>
alarum altera castris appropinquantem paenitentia mutati sacramenti destituere
conata est aegreque retenta in officio, et serui, quos
a liberto Neronis ad fraudem praeparatos muneri ac
ceperat, per angiportum in balneas transeuntem paene
interemerunt, nisi cohortantibus in uicem ne occasionem
omitterent, interrogatisque de qua occasione loquerentur, expressa cruciatu confessio esset.</p></div2>
<div2 type="chapter" n="11">
<milestone n="1" unit="section"/><p>accessit ad tanta
discrimina mors Vindicis, qua maxime consternatus
destitutoque similis non multum afuit quin uitae renuntiaret. sed superuenientibus ab urbe nuntiis ut occisum
Neronem cunctosque in uerba sua iurasse cognouit,
deposita legati suscepit Caesaris appellationem iterque
ingressus est paludatus ac dependente a ceruicibus
pugione ante pectus; nec prius usum togae reciperauit
quam oppressis qui nouas res moliebantur, praefecto
praetori Nymphidio Sabino Romae, in Germania Fonteio
Capitone, in Africa Clodio Macro legatis.</p></div2>
<div2 type="chapter" n="12">
<milestone n="1" unit="section"/>
<p>Praecesserat de eo fama saeuitiae simul atque auaritiae, quod ciuitates Hispaniarum Galliarumque, quae
cunctantius sibi accesserant, grauioribus tributis, quasdam etiam murorum destructione punisset et praepositos procuratoresque supplicio capitis adfecisset cum
coniugibus ac liberis; quodque oblatam a Tarraconensibus e uetere templo Iouis coronam auream librarum
quindecim conflasset ac tres uncias, quae ponderi deerant, iussisset exigi.
<milestone n="2" unit="section"/>
ea fama et confirmata et aucta
est, ut primum urbem introiit. nam cum classiarios,
quos Nero ex remigibus iustos milites fecerat, redire ad
pristinum statum cogeret, recusantis atque insuper aquilam et signa pertinacius flagitantis non modo inmisso
equite disiecit, sed decimauit etiam. item Germanorum cohortem a Caesaribus olim ad custodiam corporis
institutam multisque experimentis fidelissimam dissoluit ac sine commodo ullo remisit in patriam, quasi
Cn. Dolabellae, iuxta cuius hortos tendebat, proniorem.

<milestone n="3" unit="section"/>
illa quoque uerene an falso per ludibrium iactabantur,
adposita lautiore cena ingemuisse eum, et ordinario
quidem dispensatori breuiarium rationum offerenti paropsidem leguminis pro sedulitate ac diligentia porrexisse, Cano autem choraulae mire placenti denarios
quinque donasse prolatos manu sua e peculiaribus
loculis suis.</p></div2>
<div2 type="chapter" n="13">
<milestone n="1" unit="section"/>
<p>Quare aduentus eius non perinde gratus fuit, idque
proximo spectaculo apparuit, siquidem Atellanis notissimum canticum exorsis:</p>
<l>uenit[i] Onesimus a uilla
cuncti simul spectatores consentiente uoce reliquam
partem rettulerunt ac saepius uersu repetito egerunt.</l></div2>
<div2 type="chapter" n="14">
<milestone n="1" unit="section"/><p>maiore adeo et fauore et auctoritate adeptus est quam
gessit imperium, quanquam multa documenta egregii
principis daret; sed nequaquam tam grata erant, quam
inuisa quae secus fierent.

<milestone n="2" unit="section"/></p>
<p>Regebatur trium arbitrio, quos una et intra Palatium habitantis nec umquam non adhaerentis paedagogos uulgo uocabant. ii erant T. Vinius legatus eius
in Hispania, cupiditatis immensae; Cornelius Laco ex
assessore praefectus praetorii, arrogantia socordiaque
intolerabilis; libertus Icelus, paulo ante anulis aureis
et Marciani cognomine ornatus ac iam summae equestris gradus candidatus. his diuerso uitiorum genere
grassantibus adeo se abutendum permisit et tradidit,
ut uix sibi ipse constaret, modo acerbior parciorque,
modo remissior ac neglegentior quam conueniret principi electo atque illud aetatis.

<milestone n="3" unit="section"/></p>
<p>Quosdam claros ex utroque ordine uiros suspicione
minima inauditos condemnauit. ciuitates R. raro dedit,
iura trium liberorum uix uni atque alteri ac ne is
quidem nisi ad certum praefinitumque tempus. iudicibus sextam decuriam adici precantibus non modo negauit, sed et concessum a Claudio beneficium, ne
hieme initioque anni ad iudicandum euocarentur, eripuit.</p></div2>
<div2 type="chapter" n="15">
<milestone n="1" unit="section"/><p>existimabatur etiam senatoria et equestria officia
bienni spatio determinaturus nec daturus nisi inuitis
ac recusantibus. liberalitates Neronis non plus decimis concessis per quinquaginta equites R. ea condicione reuocandas curauit exigendasque, ut et si quid
scaenici ac xystici donatum olim uendidissent, auferretur emptoribus, quando illi pretio absumpto soluere
nequirent.
<milestone n="2" unit="section"/>
at contra nihil non per comites atque libertos pretio addici aut donari gratia passus est, uectigalia immunitates, poenas innocentium impunitates
noxiorum. quin etiam populo R. deposcente supplicium
Haloti et Tigillini solos ex omnibus Neronis emissariis
uel maleficentissimos incolumes praestitit atque insuper
Halotum procuratione amplissima ornauit, pro Tigillino etiam saeuitiae populum edicto increpuit.</p></div2>
<div2 type="chapter" n="16">
<milestone n="1" unit="section"/>
<p>Per haec prope uniuersis ordinibus offensis uel praecipua flagrabat inuidia apud milites. nam cum in uerba
eius absentis iurantibus donatiuum grandius solito praepositi pronuntiassent, neque ratam rem habuit et subinde iactauit legere se militem, non emere consuesse; atque eo quidem nomine omnis, qui ubique
erant, exacerbauit. ceterum praetorianos etiam metu et
indignitate commouit, remouens subinde plerosque ut
suspectos et Nymphidi socios.
<milestone n="2" unit="section"/>
sed maxime fremebat
superioris Germaniae exercitus fraudari se praemis nauatae aduersus Gallos et Vindicem operae. ergo primi
obsequium rumpere ausi Kal. Ian. adigi sacramento
nisi in nomen senatus recusarunt statimque legationem
ad praetorianos cum mandatis destinauerunt: displicere imperatorem in Hispania factum; eligerent ipsi quem cuncti exercitus comprobarent.</p></div2>
<div2 type="chapter" n="17">
<milestone n="1" unit="section"/><p>quod ut nuntiatum est, despectui esse non tam senectam
suam quam orbitatem ratus, Pisonem Frugi Licinianum
nobilem egregiumque iuuenem ac sibi olim probatissimum testamentoque semper in bona et nomen adscitum
repente e media salutantium turba adprehendit filiumque appellans perduxit in castra ac pro contione adoptauit, ne tunc quidem donatiui ulla mentione facta. quo
faciliorem occasionem M. Saluio Othoni praebuit perficiendi conata intra sextum adoptionis diem.</p></div2>
<div2 type="chapter" n="18">
<milestone n="1" unit="section"/>
<p>Magna et assidua monstra iam inde a principio
exitum ei, qualis euenit, portenderant. cum per omne
iter dextra sinistraque oppidatim uictimae caederentur,
taurus securis ictu consternatus rupto uinculo essedum
eius inuasit elatisque pedibus totum cruore perfudit;
ac descendentem speculator impulsu turbae lancea prope
uulnerauit. urbem quoque et deinde Palatium ingressum excepit terrae tremor et assimilis quidam mugitui
sonus.
<milestone n="2" unit="section"/>
secuta sunt aliquanto manifestiora. monile
margaritis gemmisque consertum ad ornandam Fortunam suam Tusculanam ex omni gaza secreuerat; id
repente quasi augustiore dignius loco Capitolinae Veneri
dedicauit, ac proxima nocte somniauit speciem Fortunae
querentis fraudatam se dono destinato, minantisque
erepturam et ipsam quae dedisset. cumque exterritus
luce prima ad expiandum somnium, praemissis qui rem
diuinam appararent, Tusculum excucurrisset, nihil inuenit praeter tepidam in ara fauillam atratumque iuxta
senem in catino uitreo t[h]us tenentem et in calice fictili merum.
<milestone n="3" unit="section"/>
obseruatum etiam est Kal. Ian. sacrificanti
coronam de capite excidisse, auspicanti pullos auolasse;
adoptionis die neque milites adlocuturo castrensem
sellam de more positam pro tribunali oblitis ministris
et in senatu curulem peruerse collocatam.</p></div2>
<div2 type="chapter" n="19">
<milestone n="1" unit="section"/><p>prius uero
quam occideretur sacrificantem mane haruspex identidem monuit, caueret periculum, non longe percussores
abesse.</p>
<p>Haud multo post cognoscit teneri castra ab Othone,
ac plerisque ut eodem quam primum pergeret suadentibus&mdash;posse enim auctoritate et praesentia praeualere
&mdash;nihil amplius quam continere se statuit et legionariorum firmare praesidiis, qui multifariam diuerseque
tendebant. loricam tamen induit linteam, quanquam
haud dissimulans parum aduersus tot mucrones profuturam.
<milestone n="2" unit="section"/>
sed extractus rumoribus falsis, quos conspirati, ut eum in publicum elicerent, de industria
dissiparant, paucis temere affirmantibus transactum negotium, oppressos, qui tumultuarentur, aduenire frequentis ceteros gratulabundos et in omne obsequium
paratos, iis ut occurreret prodiit tanta fiducia, ut militi
cuidam occisum a se Othonem glorianti: 'quo auctore?'
responderit, atque in forum usque processit. ibi equites, quibus mandata caedes erat, cum per publicum
dimota paganorum turba equos adegissent, uiso procul
eo parumper restiterunt; dein rursum incitati desertum
a suis contrucidarunt.</p></div2>
<div2 type="chapter" n="20">
<milestone n="1" unit="section"/>
<p>Sunt qui tradant, ad primum tumultum proclamasse

eum: 'quid agitis commilitones? ego uester sum
et uos mei,' donatiuum etiam pollicitum. plures autem
prodiderunt optulisse ultro iugulum et ut hoc agerent
ac ferirent, quando ita uideretur, hortatum. illud
mirum admodum fuerit, neque praesentium quemquam
opem imperatori ferre conatum et omnes qui arcesserentur spreuisse nuntium excepta Germanicianorum
uexillatione. ii ob recens meritum, quod se aegros et
inualidos magno opere fouisset, in auxilium aduolauerunt, sed serius itinere deuio per ignorantiam locorum
retardati.

<milestone n="2" unit="section"/></p>
<p>Iugulatus est ad lacum Curti ac relictus ita uti
erat, donec gregarius miles a frumentatione rediens
abiecto onere caput ei amputauit; et quoniam capillo
arripere non poterat, in gremium abdidit, mox inserto
per os pollice ad Othonem detulit. ille lixis calonibusque donauit, qui hasta suffixum non sine ludibrio
circum castra portarunt adclamantes identidem: 'Galba
Cupido, fruaris aetate tua,' maxime irritati ad talem
iocorum petulantiam, quod ante paucos dies exierat
in uulgus, laudanti cuidam formam suam ut adhuc floridam et uegetam respondisse eum:</p>
<l><foreign lang="greek">e)/ti moi me/nos e)/mpedo/n e)stin.</foreign>
ab is Patrobii Neroniani libertus centum aureis redemptum eo loco, ubi iussu Galbae animaduersum in
patronum suum fuerat, abiecit. sero tandem dispensator Argiuus et hoc et ceterum truncum in priuatis
eius hortis Aurelia uia sepulturae dedit.</l></div2>
<div2 type="chapter" n="21">
<milestone n="1" unit="section"/>
<p>Statura fuit iusta, capite praecaluo, oculis caeruleis,
adunco naso, manibus pedibusque articulari morbo distortissimis, ut neque calceum perpeti neque libellos
euoluere aut tenere omnino ualeret. excreuerat etiam
in dexteriore latere eius caro praependebatque adeo ut
aegre fascia substringeretur.</p></div2>
<div2 type="chapter" n="22">
<milestone n="1" unit="section"/>
<p>Cibi plurimi traditur, quem tempore hiberno etiam
ante lucem capere consuerat, inter cenam uero usque
eo abundantis, ut congestas super manus reliquias
circumferri iuberet spargique ad pedes stantibus. libidinis in mares pronior et eos non nisi praeduros exoletosque; ferebant in Hispania Icelum e ueteribus concubinis de Neronis exitu nuntiantem non modo artissimis osculis palam exceptum ab eo, sed ut sine mora
uelleretur oratum atque seductum.</p></div2>
<div2 type="chapter" n="23">
<milestone n="1" unit="section"/>
<p>Periit tertio et septuagesimo aetatis anno, imperii
mense septimo senatus, ut primum licitum est, statuam ei decreuerat rostratae columnae superstantem in
parte fori, qua trucidatus est; sed decretum Vespasianus aboleuit, percussores sibi ex Hispania in Iudaeam
submisisse opinatus.
</p></div2></div1>
<div1 type="life" n="otho">
<head>Otho</head>
<div2 type="chapter" n="1">
<milestone n="1" unit="section"/>
<p>Maiores Othonis orti sunt oppido Ferentio, familia
uetere et honorata atque ex principibus Etruriae. auus
M. Saluius Otho, patre equite R., matre humili incertum
an ingenua, per gratiam Liuiae Augustae, in cuius domo
creuerat, senator est factus nec praeturae gradum excessit.

<milestone n="2" unit="section"/></p>
<p>Pater L. Otho, materno genere praeclaro multarumque et magnarum propinquitatium, tam carus tamque
non absimilis facie Tiberio principi fuit, ut plerique
procreatum ex eo crederent. urbanos honores, proconsulatum Africae et extraordinaria imperia seuerissime administrauit. ausus etiam est in Illyrico milites quosdam, quod motu Camilli ex paenitentia praepositos suos quasi defectionis aduersus Claudium auctores occiderant, capite punire et quidem ante principia
se coram, quamuis ob id ipsum promotos in ampliorem
gradum a Claudio sciret.
<milestone n="3" unit="section"/>
quo facto sicut gloriam auxit,
ita gratiam minuit; quam tamen mature reciperauit
detecta equitis R. fraude, quem prodentibus seruis
necem Claudio parare compererat. namque et senatus
honore rarissimo, statua in Palatio posita, prosecutus
est eum et Claudius adlectum inter patricios conlaudans
amplissimis uerbis hoc quoque adiecit: 'uir, quo
meliores liberos habere ne opto quidem.' ex Albia
Terentia splendida femina duos filios tulit, L. Titianum
et minorem M. cognominem sibi; tulit et filiam, quam
uixdum nubilem Druso Germanici filio despondit.</p></div2>
<div2 type="chapter" n="2">
<milestone n="1" unit="section"/>
<p>Otho imperator IIII. Kal. Mai. natus est Camillo
Arruntio Domitio Ahenobarbo cons. a prima adulescentia prodigus ac procax, adeo ut saepe flagris obiurgaretur a patre, ferebatur et uagari noctibus solitus
atque inualidum quemque obuiorum uel potulentum
corripere ac distento sago impositum in sublime iactare.

<milestone n="2" unit="section"/>
post patris deinde mortem libertinam aulicam gratiosam,
quo efficacius coleret, etiam diligere simulauit quamuis
anum ac paene decrepitam; per hanc insinuatus Neroni
facile summum inter amicos locum tenuit congruentia
morum, ut uero quidam tradunt, et consuetudine mutui
stupri. ac tantum potentia ualuit, ut damnatum repetundis consularem uirum, ingens praemium pactus, prius
quam plane restitutionem ei impetrasset, non dubitaret
in senatum ad agendas gratias introducere.</p></div2>
<div2 type="chapter" n="3">
<milestone n="1" unit="section"/><p>omnium
autem consiliorum secretorumque particeps die, quem
necandae matri Nero destinarat, ad auertendas suspiciones cenam utrique exquisitissimae comitatis dedit;
item Poppaeam Sabinam tunc adhuc amicam eius, abductam marito demandatamque interim sibi, nuptiarum
specie recepit nec corrupisse contentus adeo dilexit,
ut ne riualem quidem Neronem aequo tulerit animo
creditur certe non modo missos ad arcessendam non recepisse,
<milestone n="2" unit="section"/>
sed ipsum etiam exclusisse quondam pro
foribus astantem miscentemque frustra minas et preces
ac depositum reposcentem. quare diducto matrimonio
sepositus est per causam legationis in Lusitaniam. et
satis uisum, ne poena acrior mimum omnem diuulgaret,
qui tamen sic quoque hoc disticho enotuit:</p>
<l>cur Otho mentito sit, quaeritis, exul honore?</l>
<l>uxoris moechus coeperat esse suae.</l></div2>
<div2 type="chapter" n="4">
<milestone n="1" unit="section"/>
<p>Prouinciam administrauit quaestorius per decem
annos, moderatione atque abstinentia singulari.
ut tandem occasio ultionis data est, conatibus Galbae primus
accessit; eodemque momento et ipse spem imperii cepit
magnam quidem et ex condicione temporum, sed aliquanto maiorem ex affirmatione Seleuci mathematici.
qui cum eum olim superstitem Neroni fore spopondisset, tunc ultro inopinatus aduenerat imperaturum
quoque breui repromittens.
<milestone n="2" unit="section"/>
nullo igitur officii aut ambitionis in quemquam genere omisso, quotiens cena
principem acciperet, aureos excubanti cohorti uiritim
diuidebat, nec minus alium alia uia militum demerebatur; cuidam etiam de parte finium cum uicino litiganti adhibitus arbiter totum agrum redemit emancipauitque, ut iam uix ullus esset, qui non et sentiret
et praedicaret solum successione imperii dignum.</p></div2>
<div2 type="chapter" n="5">
<milestone n="1" unit="section"/><p>sperauerat autem fore ut adoptaretur a Galba, idque in dies
expectabat. sed postquam Pisone praelato spe decidit,
ad uim conuersus est instigante super animi dolorem
etiam magnitudine aeris alieni. neque enim dissimulabat, nisi principem se stare non posse, nihilque
referre ab hoste in acie an in foro sub creditoribus caderet.
<milestone n="2" unit="section"/>
ante paucos dies seruo Caesaris pro
impetrata dispensatione decies sestertium expresserat;
hoc subsidium tanti coepti fuit. ac primo quinque speculatoribus commissa res est, deinde decem aliis, quos singuli binos produxerant; omnibus dena sestertia repraesentata et quinquagena promissa. per hos sollicitati
reliqui, nec adeo multi, haud dubia fiducia in ipso
negotio pluris adfuturos.</p></div2>
<div2 type="chapter" n="6">
<milestone n="1" unit="section"/><p>tulerat animus post adoptionem statim castra occupare cenantemque in Palatio
Galbam adgredi, sed obstitit respectus cohortis, quae
tunc excubabat, ne oneraretur inuidia, quod eiusdem
statione et Gaius fuerat occisus et desertus Nero. medium quoque tempus religio et Seleucus exemit.

<milestone n="2" unit="section"/></p>
<p>Ergo destinata die praemonitis consciis, ut se in
foro sub aede Saturni ad miliarium aureum opperirentur, mane Galbam salutauit, utque consueuerat osculo
exceptus, etiam sacrificanti interfuit audiuitque praedicta haruspicis. deinde liberto adesse architectos nuntiante, quod signum conuenerat, quasi uenalem domum
inspecturus abscessit proripuitque se postica parte Palati
ad constitutum. alii febrem simulasse aiunt eamque
excusationem proximis mandasse, si quaereretur.
<milestone n="3" unit="section"/>
tunc
abditus propere muliebri sella in castra contendit ac
deficientibus lecticaris cum descendisset cursumque cepisset, laxato calceo restitit, donec omissa mora succollatus et a praesente comitatu imperator consalu
tatus inter faustas adclamationes strictosque gladios
ad principia deuenit, obuio quoque non aliter ac si
conscius et particeps foret adhaerente. ibi missis qui
Galbam et Pisonem trucidarent, ad conciliandos pollicitationibus militum animos nihil magis pro contione testatus est, quam id demum se habiturum, quod sibi
illi reliquissent.</p></div2>
<div2 type="chapter" n="7">
<milestone n="1" unit="section"/>
<p>Dein uergente iam die ingressus senatum positaque
breui oratione quasi raptus de publico et suscipere
imperium ui coactus gesturusque communi omnium
arbitrio, Palatium petit. ac super ceteras gratulantium
adulantiumque blanditias ab infima plebe appellatus
Nero nullum indicium recusantis dedit, immo, ut quidam tradiderunt, etiam diplomatibus primisque epistulis
suis ad quosdam prouinciarum praesides Neronis cognomen adiecit. certe et imagines statuasque eius reponi
passus est et procuratores atque libertos ad eadem
officia reuocauit, nec quicquam prius pro potestate subscripsit quam quingenties sestertium ad peragendam
Auream domum.

<milestone n="2" unit="section"/></p>
<p>Dicitur ea nocte per quietem pauefactus gemitus
maximos edidisse repertusque a concursantibus humi
ante lectum iacens per omnia piaculorum genera Manes
Galbae, a quo deturbari expellique se uiderat, propitiare temptasse; postridie quoque in augurando tempestate orta grauiter prolapsum identidem obmurmurasse:</p>
<l><foreign lang="greek">ti/ ga/r moi kai\ makroi=s au)loi=s;</foreign></l></div2>
<div2 type="chapter" n="8">
<milestone n="1" unit="section"/>
<p>Sub idem uero tempus Germaniciani exercitus in
Vitelli uerba iurarant. quod ut comperit, auctor senatui
fuit mittendae legationis, quae doceret electum iam
principem, quietem concordiamque suaderet; et tamen
per internuntios ac litteras consortem imperii generumque se Vitellio optulit. uerum haud dubio bello iamque ducibus et copiis, quas Vitellius praemiserat, appropinquantibus animum fidemque erga se praetorianorum
paene internecione amplissimi ordinis expertus est.
<milestone n="2" unit="section"/>
[et]
placuerat per classiarios arma transferri remittique
nauibus; ea cum in castris sub noctem promerentur,
insidias quidam suspicati tumultum excitauerunt; ac
repente omnes nullo certo duce in Palatium cucurrerunt caedem senatus flagitantes, repulsisque tribunorum
qui inhibere temptabant, nonnullis et occisis, sic ut
erant cruenti, ubinam imperator esset requirentes perruperunt in triclinium usque nec nisi uiso destiterunt.

<milestone n="3" unit="section"/></p>
<p>Expeditionem autem inpigre atque etiam praepropere
incohauit, nulla ne religionum quidem cura, sed et
motis necdum conditis ancilibus, quod antiquitus infaustum habetur, et die, quo cultores deum Matris
lamentari et plangere incipiunt, praeterea aduersissimis
auspiciis. nam et uictima Diti patri caesa litauit,
cum tali sacrificio contraria exta potiora sint, et primo
egressu inundationibus Tiberis retardatus ad uicensimum etiam lapidem ruina aedificiorum praeclusam uiam
offendit.</p></div2>
<div2 type="chapter" n="9">
<milestone n="1" unit="section"/><p>simili temeritate, quamuis dubium nemini
esset quin trahi bellum oporteret, quando et fame et
angustiis locorum urgeretur hostis, quam primum tamen decertare statuit, siue impatiens longioris sollicitudinis speransque ante Vitelli aduentum profligari
plurimum posse, siue impar militum ardori pugnam
deposcentium. nec ulli pugnae affuit substititque
Brixelli.

<milestone n="2" unit="section"/></p>
<p>Et tribus quidem, uerum mediocribus proelis apud
Alpes circaque Placentiam et ad Castoris, quod loco
nomen est, uicit; nouissimo maximoque apud Betriacum fraude superatus est, cum spe conloquii facta,
quasi ad condicionem pacis militibus eductis, ex inprouiso atque in ipsa consalutatione dimicandum fuisset.

<milestone n="3" unit="section"/>
ac statim moriendi impetum cepit, ut multi nec frustra
opinantur, magis pudore, ne tanto rerum hominumque
periculo dominationem sibi asserere perseueraret, quam
desperatione ulla aut diffidentia copiarum; quippe residuis integrisque etiam nunc quas secum ad secundos
casus detinuerat, et superuenientibus aliis e Dalmatia
Pannoniaque et Moesia, ne uictis quidem adeo afflictis
ut non in ultionem ignominiae quiduis discriminis
ultro et uel solae subirent.</p></div2>
<div2 type="chapter" n="10">
<milestone n="1" unit="section"/>
<p>Interfuit huic bello pater meus Suetonius Laetus,
tertiae decimae legionis tribunus angusticlauius. is
mox referre crebro solebat Othonem etiam priuatum
usque adeo detestatum ciuilia arma, ut memorante
quodam inter epulas de Cassi Brutique exitu cohorruerit; nec concursurum cum Galba fuisse, nisi confideret sine bello rem transigi posse; tunc ad despiciendam uitam exemplo manipularis militis concitatum,
qui cum cladem exercitus nuntiaret nec cuiquam fidem
faceret ac nunc mendaci nunc timoris, quasi fugisset,
ex acie argueretur, gladio ante pedes eius incubuerit.
hoc uiso proclamasse eum aiebat, non amplius se in
periculum talis tamque bene meritos coniecturum.

<milestone n="2" unit="section"/></p>
<p>Fratrem igitur fratrisque filium et singulos amicorum cohortatus, ut sibi quisque pro facultate consuleret, ab amplexu et osculo suo dimisit omnis, secretoque
capto binos codicillos exarauit, ad sororem consolatorios et ad Messalinam Neronis, quam matrimonio
destinarat, commendans reliquias suas et memoriam.
quicquid deinde epistularum erat, ne cui periculo aut
noxae apud uictorem forent, concremauit. diuisit et
pecunias domesticis ex copia praesenti.</p></div2>
<div2 type="chapter" n="11">
<milestone n="1" unit="section"/><p>atque ita paratus intentusque iam morti, tumultu inter moras exorto
ut eos, qui discedere et abire coeptabant, corripi quasi
desertores detinerique sensit: 'adiciamus,' inquit, 'uitae et hanc noctem,' his ipsis totidemque uerbis,
uetuitque uim cuiquam fieri; et in serum usque patente
cubiculo, si quis adire uellet, potestatem sui praebuit.

<milestone n="2" unit="section"/>
post hoc sedata siti gelidae aquae potione arripuit
duos pugiones et explorata utriusque acie, cum alterum
puluino subdidisset, foribus adopertis artissimo somno
quieuit. et circa lucem demum expergefactus uno se
traiecit ictu infra laeuam papillam irrumpentibusque ad
primum gemitum modo celans modo detegens plagam
exanimatus est et celeriter, nam ita praeceperat, funeratus, tricensimo et octauo aetatis anno et nonagensimo et quinto imperii die.</p></div2>
<div2 type="chapter" n="12">
<milestone n="1" unit="section"/>
<p>Tanto Othonis animo nequaquam corpus aut habitus competit. fuisse enim et modicae staturae et male
pedatus scambusque traditur, munditiarum uero paene
muliebrium, uulso corpore, galericulo capiti propter
raritatem capillorum adaptato et adnexo, ut nemo
dinosceret; quin et faciem cotidie rasitare ac pane madido linere consuetum, idque instituisse a prima lanugine, ne barbatus umquam esset; sacra etiam Isidis
saepe in lintea religiosaque ueste propalam celebrasse.

<milestone n="2" unit="section"/>
per quae factum putem, ut mors eius minime congruens
uitae maiore miraculo fuerit. multi praesentium militum cum plurimo fletu manus ac pedes iacentis exosculati, fortissimum uirum, unicum imperatorem praedicantes, ibidem statim nec procul a rogo uim suae
uitae attulerunt; multi et absentium accepto nuntio
prae dolore armis inter se ad internecionem concurrerunt. denique magna pars hominum incolumem grauissime detestata mortuum laudibus tulit, ut uulgo
iactatum sit etiam, Galbam ab eo non tam dominandi
quam rei p. ac libertatis restituendae causa interemptum.
</p></div2></div1>
<div1 type="life" n="vit.">
<head>Vitellius</head>
<div2 type="chapter" n="1">
<milestone n="1" unit="section"/>
<p>Vitelliorum originem alii aliam et quidem diuersissimam tradunt, partim ueterem et nobilem, partim uero
nouam et obscuram atque etiam sordidam; quod ego
per adulatores obtrectatoresque imperatoris Vitelli euenisse opinarer, nisi aliquanto prius de familiae condicione uariatum esset.
<milestone n="2" unit="section"/>
extat Q. &dagger;Elogi ad Quintum
Vitellium Diui Augusti quaestorem libellus, quo continetur, Vitellios Fauno Aboriginum rege et Vitellia,
quae multis locis pro numine coleretur, ortos toto Latio
imperasse; horum residuam stirpem ex Sabinis transisse
Romam atque inter patricios adlectam;
<milestone n="3" unit="section"/>
indicia stirpis
mansisse diu uiam Vitelliam ab Ianiculo ad mare usque,
item coloniam eiusdem nominis, quam gentili copia
aduersus Aequiculos tutandam olim depoposcissent;
tempore deinde Samnitici belli praesidio in Apuliam
misso quosdam ex Vitellis subsedisse Nuceriae eorumque progeniem longo post interuallo repetisse urbem
atque ordinem senatorium.</p></div2>
<div2 type="chapter" n="2">
<milestone n="1" unit="section"/><p>contra plures auctorem generis libertinum prodiderunt, Cassius Seuerus nec
minus alii eundem et sutorem ueteramentarium, cuius
filius sectionibus et cognituris uberius compendium
nanctus, ex muliere uulgari, Antiochi cuiusdam furnariam exercentis filia, equitem R. genuerit. sed quod
discrepat, sit in medio.
<milestone n="2" unit="section"/>
ceterum P. Vitellius domo
Nuceria, siue ille stirpis antiquae siue pudendis parentibus atque auis, eques certe R. et rerum Augusti procurator, quattuor filios amplissimae dignitatis cognomines ac tantum praenominibus distinctos reliquit
Aul(um), Q(uintum), P(ublium), L(ucium). Aulus in
consulatu obiit, quem cum Domitio Neronis Caesaris
patre inierat, praelautus alioqui famosusque cenarum magnificentia. Quintus caruit ordine, cum auctore
Tiberio secerni minus idoneos senatores remouerique
placuisset.
<milestone n="3" unit="section"/>
P(ublius), Germanici comes, Cn. Pisonem
inimicum et interfectorem eius accusauit condemnauitque, ac post praeturae honorem inter Seiani conscios arreptus et in custodiam fratri datus scalpro librario uenas sibi incidit, nec tam mortis paenitentia
quam suorum obtestatione obligari curarique se passus
in eadem custodia morbo periit.
<milestone n="4" unit="section"/>
L(ucius) ex consulatu Syriae praepositus, Artabanum Parthorum regem
summis artibus non modo ad conloquium suum, sed
etiam ad ueneranda legionum signa pellexit. mox cum
Claudio principe duos insuper ordinarios consulatus
censuramque gessit. curam quoque imperi sustinuit
absente eo expeditione Britannica; uir innocens et industrius, sed amore libertinae perinfamis, cuius etiam
saliuis melle commixtis, ne clam quidem aut raro sed
cotidie ac palam, arterias et fauces pro remedio fouebat.
<milestone n="5" unit="section"/>
idem miri in adulando ingenii primus C. Caesarem
adorare ut deum instituit, cum reuersus ex Syria non
aliter adire ausus esset quam capite uelato circumuertensque se, deinde procumbens. Claudium uxoribus
libertisque addictum ne qua non arte demereretur,
proximo munere a Messalina petit ut sibi pedes praeberet excalciandos; detractumque socculum dextrum
inter togam tunicasque gestauit assidue, nonnumquam
osculabundus. Narcissi quoque et Pallantis imagines
aureas inter Lares coluit. huius et illa uox est: 'saepe
facias,' cum saeculares ludos edenti Claudio gratularetur.</p></div2>
<div2 type="chapter" n="3">
<milestone n="1" unit="section"/><p>decessit paralysi altero die quam correptus est,
duobus filiis superstitibus, quos ex Sestilia probatissima
nec ignobili femina editos consules uidit, et quidem
eodem ambos totoque anno, cum maiori minor in sex
menses successisset. defunctum senatus publico funere
honorauit, item statua pro rostris cum hac inscriptione:
<quote>pietatis immobilis erga principem</quote>.
<milestone n="2" unit="section"/></p>
<p>A. Vitellius L. filius imperator natus est VIII. Kal.
Oct., uel ut quidam VII. Id. Sept., Druso Caesare Norbano Flacco cons. genituram eius praedictam a mathematicis ita parentes exhorruerunt, ut pater magno
opere semper contenderit, ne qua ei prouincia uiuo se
committeretur, mater et missum ad legiones et appellatum imperatorem pro afflicto statim lamentata sit.
pueritiam primamque adulescentiam Capreis egit inter
Tiberiana scorta, et ipse perpetuo spint[he]riae cognomine notatus existimatusque corporis gratia initium
et causa incrementorum patri fuisse;</p></div2>
<div2 type="chapter" n="4">
<milestone n="1" unit="section"/><p>sequenti quoque
aetate omnibus probris contaminatus, praecipuum in
aula locum tenuit, Gaio per aurigandi, Claudio per
aleae studium familiaris, sed aliquanto Neroni acceptior, cum propter eadem haec, tum peculiari merito,
quod praesidens certamini Neroneo cupientem inter
citharoedos contendere nec quamuis flagitantibus cunctis
promittere audentem ideoque egressum theatro reuocauerat, quasi perseuerantis populi legatione suscepta,
exorandumque praebuerat.</p></div2>
<div2 type="chapter" n="5">
<milestone n="1" unit="section"/>
<p>Trium itaque principum indulgentia non solum
honoribus uerum et sacerdotiis amplissimis auctus, proconsulatum Africae post haec curamque operum publicorum administrauit et uoluntate dispari et existimatione. in prouincia singularem innocentiam praestitit
biennio continuato, cum succedenti fratri legatus substitisset; at in urbano officio dona atque ornamenta
templorum subripuisse et commutasse quaedam ferebatur
proque auro et argento stagnum et aurichalcum supposuisse.</p></div2>
<div2 type="chapter" n="6">
<milestone n="1" unit="section"/>
<p>Vxorem habuit Petroniam consularis uiri filiam et
ex ea filium Petronianum captum altero oculo. hunc
heredem a matre sub condicione institutum, si de potestate patris exisset, manu emisit breuique, ut creditum
est, interemit, insimulatum insuper parricidii et quasi
paratum ad scelus uenenum ex conscientia hausisset.
duxit mox Galeriam Fundanam praetorio patre ac de
hac quoque liberos utriusque sexus tulit, sed marem
titubantia oris prope mutum et elinguem.</p></div2>
<div2 type="chapter" n="7">
<milestone n="1" unit="section"/>
<p>A Galba in inferiorem Germaniam contra opinionem
missus est. adiutum putant T. Vini suffragio, tunc
potentissimi et cui iam pridem per communem factionis
Venetae fauorem conciliatus esset; nisi quod Galba
prae se tulit nullos minus metuendos quam qui de solo
uictu cogitarent, ac posse prouincialibus copiis profundam gulam eius expleri, ut cuiuis euidens sit contemptu magis quam gratia electum.
<milestone n="2" unit="section"/>
satis constat
exituro uiaticum defuisse, tanta egestate rei familiaris,
ut uxore et liberis, quos Romae relinquebat, meritorio
cenaculo abditis domum in reliquam partem anni ablocaret utque ex aure matris detractum unionem pignerauerit ad itineris impensas. creditorum quidem praestolantium ac detinentium turbam et in iis Sinuessanos
Formianosque, quorum publica uectigalia interuerterat,
non nisi terrore calumniae amouit, cum libertino cuidam acerbius debitum reposcenti iniuriarum formulam,
quasi calce ab eo percussus, intendisset nec aliter quam
extortis quinquaginta sestertiis remisisset.

<milestone n="3" unit="section"/></p>
<p>Aduenientem male animatus erga principem exercitus pronusque ad res nouas libens ac supinis manibus excepit uelut dono deum oblatum, ter consulis
filium, aetate integra, facili ac prodigo animo. quam
ueterem de se persuasionem Vitellius recentibus etiam
experimentis auxerat, tota uia caligatorum quoque militum obuios exosculans perque stabula ac deuersoria
mulionibus ac uiatoribus praeter modum comis, ut
mane singulos iamne iantassent sciscitaretur seque
fecisse ructu quoque ostenderet.</p></div2>
<div2 type="chapter" n="8">
<milestone n="1" unit="section"/><p>castra uero ingressus
nihil cuiquam poscenti negauit atque etiam ultro ignominiosis notas, reis sordes, damnatis supplicia dempsit.
quare uixdum mense transacto, neque diei neque temporis ratione habita, ac iam uespere, subito a militibus e cubiculo raptus, ita ut erat in ueste domestica,
imperator est consalutatus circumlatusque per celeberrimos uicos, strictum Diui Iuli[i] gladium tenens
detractum delubro Martis atque in prima gratulatione
porrectum sibi a quodam.
<milestone n="2" unit="section"/>
nec ante in praetorium rediit quam flagrante triclinio ex conceptu camini, cum
quidem consternatis et quasi omine aduerso anxiis
omnibus: 'bono,' inquit, 'animo estote! nobis adluxit,' nullo sermone alio apud milites usus. consentiente deinde etiam superioris prouinciae exercitu, qui
prior a Galba ad senatum defecerat, cognomen Germanici delatum ab uniuersis cupide recepit, Augusti distulit, Caesaris in perpetuum recusauit.</p></div2>
<div2 type="chapter" n="9">
<milestone n="1" unit="section"/><p>ac subinde caede
Galbae adnuntiata, compositis Germanicis rebus, partitus est copias, quas aduersus Othonem praemitteret
quasque ipse perduceret. praemisso agmine laetum
euenit auspicium, siquidem a parte dextra repente
aquila aduolauit lustratisque signis ingressos uiam
sensim antecessit. at contra ipso mouente statuae
equestres, cum plurifariam ei ponerentur, fractis repente
cruribus pariter corruerunt, et laurea, quam religiosissime circumdederat, in profluentem excidit; mox
Viennae pro tribunali iura reddenti gallinaceus supra
umerum ac deinde in capite astitit. quibus ostentis par
respondit exitus; nam confirmatum per legatos suos
imperium per se retinere non potuit.</p></div2>
<div2 type="chapter" n="10">
<milestone n="1" unit="section"/>
<p>De Betriacensi uictoria et Othonis exitu, cum adhuc in Gallia esset, audiit nihilque cunctatus, quicquid
praetorianarum cohortium fuit, ut pessimi exempli, uno
exauctorauit edicto iussas tribunis tradere arma. centum autem atque uiginti, quorum libellos Othoni datos
inuenerat exposcentium praemium ob editam in caede
Galbae operam, conquiri et supplicio adfici imperauit,
egregie prorsus atque magnifice et ut summi principis
spem ostenderet, nisi cetera magis ex natura et priore

uita sua quam ex imperii maiestate gessisset.
<milestone n="2" unit="section"/>
namque
itinere incohato per medias ciuitates ritu triumphantium uectus est perque flumina delicatissimis nauigiis
et uariarum coronarum genere redimitis, inter profusissimos obsoniorum apparatus, nulla familiae aut
militis disciplina, rapinas ac petulantiam omnium in
iocum uertens, qui non contenti epulo ubique publice
praebito, quoscumque libuisset in libertatem asserebant,
uerbera et plagas, saepe uulnera, nonnumquam necem
repraesentantes aduersantibus.
<milestone n="3" unit="section"/>
utque campos, in quibus pugnatum est, adit, abhorrentis quosdam cadauerum
tabem detestabili uoce confirmare ausus est, optime
olere occisum hostem et melius ciuem. nec eo
setius ad leniendam grauitatem odoris plurimum meri
propalam hausit passimque diuisit. pari uanitate atque
insolentia lapidem memoriae Othonis inscriptum intuens
dignum eo Mausoleo ait, pugionemque, quo is se
occiderat, in Agrippinensem coloniam misit Marti dedicandum. in Appennini quidem iugis etiam peruigilium
egit.</p></div2>
<div2 type="chapter" n="11">
<milestone n="1" unit="section"/><p>urbem denique ad classicum introiit paludatus
ferroque succinctus, inter signa atque uexilla, sagulatis
comitibus ac detectis commilitonum armis.

<milestone n="2" unit="section"/></p>
<p>Magis deinde ac magis omni diuino humanoque
iure neglecto Alliensi die pontificatum maximum cepit,
comitia in decem annos ordinauit seque perpetuum
consulem. et ne cui dubium foret, quod exemplar regendae rei p. eligeret, medio Martio campo adhibita publicorum sacerdotum frequentia inferias Neroni dedit ac
sollemni conuiuio citharoedum placentem palam admonuit, ut aliquid et de dominico diceret, incohantique Neroniana cantica primus exultans etiam plausit.</p></div2>
<div2 type="chapter" n="12">
<milestone n="1" unit="section"/><p>talibus principiis magnam imperii partem non nisi consilio et arbitrio uilissimi cuiusque histrionum et aurigarum administrauit et maxime Asiatici liberti. hunc
adulescentulum mutua libidine constupratum, mox
taedio profugum cum Puteolis poscam uendentem reprehendisset, coiecit in compedes statimque soluit et
rursus in deliciis habuit; iterum deinde ob nimiam
contumaciam et furacitatem grauatus circumforano lanistae uendidit dilatumque ad finem muneris repente
subripuit et prouincia demum accepta manumisit ac
primo imperii die aureis donauit anulis super cenam,
cum mane rogantibus pro eo cunctis detestatus esset
seuerissime talem equestris ordinis maculam.</p></div2>
<div2 type="chapter" n="13">
<milestone n="1" unit="section"/>
<p>Sed uel praecipue luxuriae saeuitiaeque deditus
epulas trifariam semper, interdum quadrifariam dispertiebat, in iantacula et prandia et cenas comisationesque, facile omnibus sufficiens uomitandi consuetudine.
indicebat autem aliud alii eadem die, nec cuiquam minus
singuli apparatus quadringenis milibus nummum constiterunt.
<milestone n="2" unit="section"/>
famosissima super ceteras fuit cena data ei
aduenticia a fratre, in qua duo milia lectissimorum
piscium, septem auium apposita traduntur. hanc quoque
exuperauit ipse dedicatione patinae, quam ob immensam
magnitudinem clipeum Mineruae <foreign lang="greek">poliou/xou</foreign> dictitabat. in hac scarorum iocinera, phasianarum et pauonum cerebella, linguas phoenicopterum, murenarum
lactes a Parthia usque fretoque Hispanico per nauarchos ac triremes petitarum commiscuit.
<milestone n="3" unit="section"/>
ut autem
homo non profundae modo sed intempestiuae quoque
ac sordidae gulae, ne in sacrificio quidem umquam aut
itinere ullo temperauit, quin inter altaria ibidem statim
uiscus et farris &dagger;paene rapta e foco manderet circaque
uiarum popinas fumantia obsonia uel pridiana atque
semesa.</p></div2>
<div2 type="chapter" n="14">
<milestone n="1" unit="section"/>
<p>Pronus uero ad cuiuscumque et quacumque de
causa necem atque supplicium nobiles uiros, condiscipulos et aequales suos, omnibus blanditiis tantum
non ad societatem imperii adlicefactos uario genere
fraudis occidit, etiam unum ueneno manu sua porrecto
in aquae frigidae potione, quam is adfectus febre
poposcerat.
<milestone n="2" unit="section"/>
tum faeneratorum et stipulatorum publicanorumque, qui umquam se aut Romae debitum aut
in uia portorium flagitassent, uix ulli pepercit; ex quibus quendam in ipsa salutatione supplicio traditum
statimque reuocatum, cunctis clementiam laudantibus,
coram interfici iussit, uelle se dicens pascere oculos;
alterius poenae duos filios adiecit deprecari pro patre
conatos.
<milestone n="3" unit="section"/>
sed et equitem R. proclamantem, cum raperetur ad poenam: 'heres meus es,' exhibere testamenti
tabulas coegit, utque legit coheredem sibi libertum
eius ascriptum, iugulari cum liberto imperauit. quosdam et de plebe ob id ipsum, quod Venetae factioni
clare male dixerant, interemit contemptu sui et noua
spe id ausos opinatus.
<milestone n="4" unit="section"/>
nullis tamen infensior quam
uernaculis et mathematicis, ut quisque deferretur, inauditum capite puniebat exacerbatus, quod post edictum
suum, quo iubebat intra Kal. Oct. urbe Italiaque mathematici excederent, statim libellus propositus est, et
Chaldaeos dicere, bonum factum, ne Vitellius
Germanicus intra eundem Kalendarum diem
usquam esset.
<milestone n="5" unit="section"/>
suspectus et in morte matris fuit,
quasi aegrae praeberi cibum prohibuisset, uaticinante
Chatta muliere, cui uelut oraculo adquiescebat, ita demum firmiter ac diutissime imperaturum, si superstes
parenti extitisset. alii tradunt ipsam taedio praesentium
et imminentium metu uenenum a filio impetrasse, haud
sane difficulter.</p></div2>
<div2 type="chapter" n="15">
<milestone n="1" unit="section"/>
<p>Octauo imperii mense desciuerunt ab eo exercitus
Moesiarum atque Pannoniae, item ex transmarinis Iudaicus et Syriaticus, ac pars in absentis pars in praesentis Vespasiani uerba iurarunt. ad retinendum ergo
ceterorum hominum studium ac fauorem nihil non
publice priuatimque nullo adhibito modo largitus est.
dilectum quoque ea condicione in urbe egit, ut uoluntariis non modo missionem post uictoriam, sed etiam
ueteranorum iustaeque militiae commoda polliceretur.

<milestone n="2" unit="section"/>
urgenti deinde terra marique hosti hinc fratrem cum
classe ac tironibus et gladiatorum manu opposuit, hinc
Betriacenses copias et duces; atque ubique aut superatus aut proditus salutem sibi et milies sestertium
a Flauio Sabino Vespasiani fratre pepigit; statimque
pro gradibus Palati apud frequentes milites cedere se
imperio quod inuitus recepisset professus, cunctis reclamantibus rem distulit ac nocte interposita primo diluculo sordidatus descendit ad rostra multisque cum lacrimis eadem illa, uerum e libello testatus est.
<milestone n="3" unit="section"/>
rursus
interpellante milite ac populo et ne deficeret hortante
omnemque operam suam certatim pollicente, animum
resumpsit Sabinumque et reliquos Flauianos nihil iam
metuentis ui subita in Capitolium compulit succensoque templo Iouis Optimi Maximi oppressit, cum et
proelium et incendium e Tiberiana prospiceret domo
inter epulas. non multo post paenitens facti et in alios
culpam conferens uocata contione iurauit coegitque
iurare et ceteros nihil sibi antiquius quiete publica fore.

<milestone n="4" unit="section"/>
tunc solutum a latere pugionem consuli primum, deinde
illo recusante magistratibus ac mox senatoribus singulis
porrigens, nullo recipiente, quasi in aede Concordiae
positurus abscessit. sed quibusdam adclamantibus ipsum
esse Concordiam, rediit nec solum retinere se ferrum
affirmauit, uerum etiam Concordiae recipere cognomen;</p></div2>
<div2 type="chapter" n="16">
<milestone n="1" unit="section"/><p>suasitque senatui, ut legatos cum uirginibus Vestalibus
mitterent pacem aut certe tempus ad consultandum
petituros.</p>
<p>Postridie responsa opperienti nuntiatum est per exploratorem hostes appropinquare. continuo igitur abstrusus gestatoria sella duobus solis comitibus, pistore
et coco, Auentinum et paternam domum clam petit,
ut inde in Campaniam fugeret; mox leui rumore et incerto, tamquam pax impetrata esset, referri se in Palatium passus est. ubi cum deserta omnia repperisset,
dilabentibus et qui simul erant, zona se aureorum plena
circumdedit confugitque in cellulam ianitoris, religato
pro foribus cane lectoque et culcita obiectis.</p></div2>
<div2 type="chapter" n="17">
<milestone n="1" unit="section"/>
<p>Irruperant iam agminis antecessores ac nemine obuio
rimabantur, ut fit, singula. ab his extractus e latebra.
sciscitantes, quis esset&mdash;nam ignorabatur&mdash;et ubi
esse Vitellium sciret, mendacio elusit; deinde agnitus
rogare non destitit, quasi quaedam de salute Vespasiani
dicturus, ut custodiretur interim uel in carcere, donec
religatis post terga manibus, iniecto ceruicibus laqueo,
ueste discissa seminudus in forum tractus est inter
magna rerum uerborumque ludibria per totum uiae

Sacrae spatium, reducto coma capite, ceu noxii solent,
atque etiam mento mucrone gladii subrecto, ut uisendam praeberet faciem neue summitteret;
<milestone n="2" unit="section"/>
quibusdam
stercore et caeno incessentibus, aliis incendiarium et
patinarium uociferantibus, parte uulgi etiam corporis
uitia exprobrante; erat enim in eo enormis proceritas,
facies rubida plerumque ex uinulentia, uenter obesus,
alterum femur subdebile impulsu olim quadrigae, cum
auriganti Gaio ministratorem exhiberet. tandem apud
Gemonias minutissimis ictibus excarnificatus atque confectus est et inde unco tractus in Tiberim.</p></div2>
<div2 type="chapter" n="18">
<milestone n="1" unit="section"/>
<p>Periit cum fratre et filio anno uitae septimo quinquagesimo; nec fefellit coiectura eorum qui augurio,
quod factum ei Viennae ostendimus, non aliud
portendi praedixerant quam uenturum in alicuius Gallicani hominis potestatem, siquidem ab Antonio Primo
aduersarum partium duce oppressus est, cui Tolosae
nato cognomen in pueritia Becco fuerat: id ualet gallinacei rostrum.

<milestone n="8" unit="Book"/></p></div2></div1>
<div1 type="life" n="ves.">
<head>Divus Vespasianus</head>
<div2 type="chapter" n="1">
<milestone n="1" unit="section"/>
<p>Rebellione trium principum et caede incertum diu
et quasi uagum imperium suscepit firmauitque tandem
gens Flauia, obscura illa quidem ac sine ullis maiorum
imaginibus, sed tamen rei p. nequaquam paenitenda,
constet licet Domitianum cupiditatis ac saeuitiae merito
poenas luisse.

<milestone n="2" unit="section"/></p>
<p>T. Flauius Petro, municeps Reatinus, bello ciuili
Pompeianarum partium centurio an euocatus, profugit
ex Pharsalica acie domumque se contulit, ubi deinde
uenia et missione impetrata coactiones argentarias factitauit. huius filius, cognomine Sabinus, expers militiae
&mdash;etsi quidam eum primipilarem, nonnulli, cum adhuc ordines duceret, sacramento solutum per causam
ualitudinis tradunt&mdash;publicum quadragesimae in Asia
egit; manebantque imagines a ciuitatibus ei positae
sub hoc titulo: <foreign lang="greek">*k*a*l*w*s *t*e*l*w*n*h*s*a*n*t*i</foreign>.
<milestone n="3" unit="section"/>
postea faenus
apud Heluetios exercuit ibique diem obiit superstitibus
uxore Vespasia Polla et duobus ex ea liberis, quorum
maior Sabinus ad praefecturam urbis, minor Vespasianus ad principatum usque processit. Polla Nursiae
honesto genere orta patrem habuit Vespasium Pollionem,
ter tribunum militum praefectumque castrorum, fratrem senatorem praetoriae dignitatis. locus etiam ad
sextum miliarium a Nursia Spoletium euntibus in monte
summo appellatur Vespasiae, ubi Vespasiorum complura
monumenta extant, magnum indicium splendoris familiae et uetustatis.
<milestone n="4" unit="section"/>
non negauerim iactatum a quibusdam Petronis patrem e regione Transpadana fuisse
mancipem operarum, quae ex Vmbria in Sabinos ad
culturam agrorum quotannis commeare soleant; subsedisse autem in oppido Reatino uxore ibidem ducta.
ipse ne uestigium quidem de hoc, quamuis satis curiose
inquirerem, inueni.</p></div2>
<div2 type="chapter" n="2">
<milestone n="1" unit="section"/>
<p>Vespasianus natus est in Sabinis ultra Reate uico
modico, cui nomen est Falacrinae, XV. Kal. Decb. uesperi, Q. Sulpicio Camerino C. Poppaeo Sabino cons.,
quinquennio ante quam Augustus excederet; educatus
sub paterna auia Tertulla in praediis Cosanis. quare
princeps quoque et locum incunabulorum assidue frequentauit, manente uilla qualis fuerat olim, ne quid
scilicet oculorum consuetudini deperiret; et auiae memoriam tanto opere dilexit, ut sollemnibus ac festis
diebus pocillo quoque eius argenteo potare perseuerauerit.

<milestone n="2" unit="section"/></p>
<p>Sumpta uirili toga latum clauum, quanquam fratre
adepto, diu auersatus est, nec ut tandem appeteret
compelli nisi a matre potuit. ea demum extudit magis
conuicio quam precibus uel auctoritate, dum eum identidem per contumeliam anteambulonem fratris appellat.

<milestone n="3" unit="section"/></p>
<p>Tribunatum militum in Thracia meruit; quaestor
Cretam et Cyrenas prouinciam sorte cepit; aedilitatis
ac mox praeturae candidatus, illam non sine repulsa
sextoque uix adeptus est loco, hanc prima statim
petitione et in primis. praetor infensum senatui Gaium
ne quo non genere demereretur, ludos extraordinarios
pro uictoria eius Germanica depoposcit poenaeque coniuratorum addendum censuit, ut insepulti proicerentur.
egit et gratias ei apud amplissimum ordinem, quod se
honore cenae dignatus esset.</p></div2>
<div2 type="chapter" n="3">
<milestone n="1" unit="section"/>
<p>Inter haec Flauiam Domitillam duxit uxorem, Statili Capellae equitis R. Sabratensis ex Africa delicatam
olim Latinaeque condicionis, sed mox ingenuam et
ciuem Rom. reciperatorio iudicio pronuntiatam, patre
asserente Flauio Liberale Ferenti genito nec quicquam
amplius quam quaestorio scriba. ex hac liberos tulit
Titum et Domitianum et Domitillam. uxori ac filiae
superstes fuit atque utramque adhuc priuatus amisit.
post uxoris excessum Caenidem, Antoniae libertam et
a manu, dilectam quondam sibi reuocauit in contubernium habuitque etiam imperator paene iustae uxoris
loco.</p></div2>
<div2 type="chapter" n="4">
<milestone n="1" unit="section"/>
<p>Claudio principe Narcissi gratia legatus legionis in
Germaniam missus est; inde in Britanniam translatus
tricies cum hoste conflixit. duas ualidissimas gentes
superque uiginti oppida et insulam Vectem Britanniae
proximam in dicionem redegit partim Auli Plauti legati
consularis partim Claudi[i] ipsius ductu.
<milestone n="2" unit="section"/>
quare triumphalia ornamenta et in breui spatio duplex sacerdotium
accepit, praeterea consulatum, quem gessit per duos
nouissimos anni menses. medium tempus ad proconsulatum usque in otio secessuque egit, Agrippinam
timens potentem adhuc apud filium et defuncti quoque
Narcissi amici perosam.

<milestone n="3" unit="section"/></p>
<p>Exim sortitus Africam integerrime nec sine magna
dignatione administrauit, nisi quod Hadrumeti seditione
quadam rapa in eum iacta sunt. rediit certe nihilo
opulentior, ut qui prope labefactata iam fide omnia
praedia fratri obligaret necessarioque ad mangonicos
quaestus sustinendae dignitatis causa descenderit; propter
quod uulgo mulio uocabatur. conuictus quoque dicitur
ducenta sestertia expressisse iuueni, cui latum clauum
aduersus patris uoluntatem impetrarat, eoque nomine
grauiter increpitus.

<milestone n="4" unit="section"/></p>
<p>Peregrinatione Achaica inter comites Neronis cum
cantante eo aut discederet saepius aut praesens obdormisceret, grauissimam contraxit offensam, prohibitusque
non contubernio modo sed etiam publica salutatione
secessit in paruam ac deuiam ciuitatem, quoad latenti
etiamque extrema metuenti prouincia cum exercitu oblata est.

<milestone n="5" unit="section"/></p>
<p>Percrebruerat Oriente toto uetus et constans opinio
esse in fatis ut eo tempore Iudaea profecti rerum potirentur. id de imperatore Romano, quantum postea
euentu paruit, praedictum Iudaei ad se trahentes rebellarunt caesoque praeposito legatum insuper Syriae
consularem suppetias ferentem rapta aquila fugauerunt.
ad hunc motum comprimendum cum exercitu ampliore
et non instrenuo duce, cui tamen tuto tanta res committeretur, opus esset, ipse potissimum delectus est
ut et industriae expertae nec metuendus ullo modo ob
humilitatem generis ac nominis.
<milestone n="6" unit="section"/>
additis igitur ad copias duabus legionibus, octo alis, cohortibus decem,
atque inter legatos maiore filio assumpto, ut primum
prouinciam attigit, proximas quoque conuertit in se,
correcta statim castrorum disciplina, unoque et altero
proelio tam constanter inito, ut in oppugnatione castelli lapidis ictum genu scutoque sagittas aliquot exceperit.</p></div2>
<div2 type="chapter" n="5">
<milestone n="1" unit="section"/>
<p>Post Neronem Galbamque Othone ac Vitellio de
principatu certantibus in spem imperii uenit iam pridem sibi per haec ostenta conceptam.

<milestone n="2" unit="section"/></p>
<p>In suburbano Flauiorum quercus antiqua, quae erat
Marti sacra, per tres Vespasiae partus singulos repente
ramos a frutice dedit, haud dubia signa futuri cuiusque
fati: primum exilem et cito arefactum, ideoque puella
nata non perannauit, secundum praeualidum ac prolixum
et qui magnam felicitatem portenderet, tertium uero
instar arboris. quare patrem Sabinum ferunt, haruspicio
insuper confirmatum, renuntiasse matri, nepotem ei
Caesarem genitum; nec illam quicquam aliud quam
cachinnasse, mirantem quod adhuc se mentis compote deliraret iam filius suus.

<milestone n="3" unit="section"/></p>
<p>Mox, cum aedilem eum C. Caesar, succensens curam
uerrendis uiis non adhibitam, luto iussisset oppleri
congesto per milites in praetextae sinum, non defuerunt qui interpretarentur, quandoque proculcatam desertamque rem p. ciuili aliqua perturbatione in tutelam
eius ac uelut in gremium deuenturam.

<milestone n="4" unit="section"/></p>
<p>Prandente eo quondam canis extrarius e triuio ma
num humanam intulit mensaeque subiecit. cenante
rursus bos arator decusso iugo triclinium irrupit ac
fugatis ministris quasi repente defessus procidit ad
ipsos accumbentis pedes ceruicemque summisit. arbor
quoque cupressus in agro auito sine ulla ui tempestatis
euulsa radicitus atque prostrata insequenti die uiridior
ac firmior resurrexit.

<milestone n="5" unit="section"/></p>
<p>At in Achaia somniauit initium sibi suisque felicitatis futurum, simul ac dens Neroni exemptus esset;
euenitque ut sequenti die progressus in atrium medicus dentem ei ostenderet tantumque quod exemptum.

<milestone n="6" unit="section"/></p>
<p>Apud Iudaeam Carmeli dei oraculum consulentem
ita confirmauere sortes, ut quidquid cogitaret uolueretque animo quamlibet magnum, id esse prouenturum
pollicerentur; et unus ex nobilibus captiuis Iosephus,
cum coiceretur in uincula, constantissime asseuerauit
fore ut ab eodem breui solueretur, uerum iam imperatore.
<milestone n="7" unit="section"/>
nuntiabantur et ex urbe praesagia: Neronem
diebus ultimis monitum per quietem, ut tensam Iouis
Optimi Maximi e sacrario in domum Vespasiani et inde
in circum deduceret; ac non multo post comitia secundi consulatus ineunte Galba statuam Diui Iuli ad
Orientem sponte conuersam, acieque Betriacensi, prius
quam committeretur, duas aquilas in conspectu omnium
conflixisse uictaque altera superuenisse tertiam ab solis
exortu ac uictricem abegisse.</p></div2>
<div2 type="chapter" n="6">
<milestone n="1" unit="section"/><p>nec tamen quicquam
ante temptauit, promptissimis atque etiam instantibus
suis, quam sollicitatus quorundam et ignotorum et
absentium fortuito fauore.

<milestone n="2" unit="section"/></p>
<p>Moesiaci exercitus bina e tribus legionibus milia
missa auxilio Othoni, postquam ingressis iter nuntiatum
est uictum eum ac uim uitae suae attulisse, nihilo
setius Aquileiam usque perseuerauerunt, quasi rumori
minus crederent. ibi per occasionem ac licentiam omni
rapinarum genere grassati, cum timerent ne sibi reuersis reddenda ratio ac subeunda poena esset, consilium inierunt eligendi creandique imperatoris; neque
enim deteriores esse aut Hispaniensi exercitu qui Galbam, aut praetoriano qui Othonem, aut Germaniciano
qui Vitellium fecissent.
<milestone n="3" unit="section"/>
propositis itaque nominibus
legatorum consularium, quot ubique tunc erant, cum
ceteros alium alia de causa improbarent et quidam e
legione tertia, quae sub exitu Neronis translata ex
Syria in Moesiam fuerat, Vespasianum laudibus ferrent,
assensere cuncti nomenque eius uexillis omnibus sine
mora inscripserunt. et tunc quidem compressa res est
reuocatis ad officium numeris parumper. ceterum diuulgato facto Tiberius Alexander praefectus Aegypti primus
in uerba Vespasiani legiones adegit Kal. Iul., qui principatus dies in posterum obseruatus est; Iudaicus deinde
exercitus V. Idus Iul. apud ipsum iurauit.

<milestone n="4" unit="section"/></p>
<p>Plurimum coeptis contulerunt iactatum exemplar
epistulae uerae siue falsae defuncti Othonis ad Vespasianum extrema obtestatione ultionem mandantis et ut
rei p. subueniret optantis, simul rumor dissipatus destinasse uictorem Vitellium permutare hiberna legionum
et Germanicas transferre in Orientem ad securiorem
mollioremque militiam, praeterea ex praesidibus prouinciarum Licinius Mucianus et e regibus Vologaesus
Parthus; ille deposita simultate, quam in id tempus ex
aemulatione non obscure gerebat, Syriacum promisit
exercitum, hic quadraginta milia sagittariorum.</p></div2>
<div2 type="chapter" n="7">
<milestone n="1" unit="section"/>
<p>Suscepto igitur ciuili bello ac ducibus copiisque in
Italiam praemissis interim Alexandriam transiit, ut
claustra Aegypti optineret. hic cum de firmitate imperii
capturus auspicium aedem Serapidis summotis omnibus
solus intrasset ac propitiato multum deo tandem se
conuertisset, uerbenas coronasque et panificia, ut illic
assolet, Basilides libertus obtulisse ei uisus est; quem
neque admissum a quoquam et iam pridem propter
neruorum ualitudinem uix ingredi longeque abesse constabat. ac statim aduenere litterae fusas apud Cremonam Vitelli copias, ipsum in urbe interemptum nuntiantes.

<milestone n="2" unit="section"/></p>
<p>Auctoritas et quasi maiestas quaedam ut scilicet
inopinato et adhuc nouo principi deerat; haec quoque
accessit. e plebe quidam luminibus orbatus, item alius
debili crure sedentem pro tribunali pariter adierunt
orantes opem ualitudini demonstratam a Serapide per
quietem: restituturum oculos, si inspuisset; confirmaturum crus, si dignaretur calce contingere.
<milestone n="3" unit="section"/>
cum uix
fides esset ullo modo rem successuram ideoque ne experiri quidem auderet, extremo hortantibus amicis
palam pro contione utrumque temptauit, nec euentus
defuit. per idem tempus Tegeae in Arc[h]adia instinctu
uaticinantium effossa sunt sacrato loco uasa operis
antiqui atque in iis assimilis Vespasiano imago.</p></div2>
<div2 type="chapter" n="8">
<milestone n="1" unit="section"/>
<p>Talis tantaque cum fama in urbem reuersus acto de
Iudaeis triumpho consulatus octo ueteri addidit; suscepit et censuram ac per totum inperii tempus nihil
habuit antiquius quam prope afflictam nutantemque
rem p. stabilire primo, deinde et ornare.

<milestone n="2" unit="section"/></p>
<p>Milites pars uictoriae fiducia, pars ignominiae dolore ad omnem licentiam audaciamque processerant;
sed et prouinciae ciuitatesque liberae, nec non et regna
quaedam tumultuosius inter se agebant. quare Vitellianorum quidem et exauctorauit plurimos et coercuit,
participibus autem uictoriae adeo nihil extra ordinem
indulsit, ut etiam legitima praemia sero persoluerit.

<milestone n="3" unit="section"/>
ac ne quam occasionem corrigendi disciplinam praetermitteret, adulescentulum fragrantem unguento, cum
sibi pro impetrata praefectura gratias ageret, nutu
aspernatus, uoce etiam grauissima increpuit: 'maluissem alium oboluisses,' litterasque reuocauit.
classiarios uero, qui ab Ostia et Puteolis Romam
pedibus per uices commeant, petentes constitui aliquid
sibi calciarii nomine, quasi parum esset sine responso
abegisse, iussit posthac excalciatos cursitare; et ex eo
ita cursitant.

<milestone n="4" unit="section"/></p>
<p>Achaiam, Lyciam, Rhodum, Byzantium, Samum
libertate adempta, item Trachiam Ciliciam et Commagenen dicionis regiae usque ad id tempus, in prouinciarum formam redegit. Cappadociae propter adsiduos
barbarorum incursus legiones addidit consularemque
rectorem imposuit pro eq. R.

<milestone n="5" unit="section"/></p>
<p>Deformis urbs ueteribus incendiis ac ruinis erat;
uacuas areas occupare et aedificare, si possessores cessarent, cuicumque permisit. ipse restitutionem Capitolii
adgressus ruderibus purgandis manus primus admouit
ac suo collo quaedam extulit; aerearumque tabularum
tria milia, quae simul conflagrauerant, restituenda suscepit undique inuestigatis exemplaribus: instrumentum
imperii pulcherrimum ac uetustissimum, quo continebantur paene ab exordio urbis senatus consulta, plebi[s]
scita de societate et foedere ac priuilegio cuicumque
concessis.</p></div2>
<div2 type="chapter" n="9">
<milestone n="1" unit="section"/><p>fecit et noua opera templum Pacis foro
proximum Diuique Claudi in Caelio monte coeptum
quidem ab Agrippina, sed a Nerone prope funditus
destructum; item amphitheatrum urbe media, ut destinasse compererat Augustum.

<milestone n="2" unit="section"/></p>
<p>Amplissimos ordines et exhaustos caede uaria et
contaminatos ueteri neglegentia purgauit suppleuitque
recenso senatu et equite, summotis indignissimis et
honestissimo quoque Italicorum ac prouincialium allecto.
atque uti notum esset, utrumque ordinem non tam
libertate inter se quam dignitate differre, de iurgio
quodam senatoris equitisque R. ita pronuntiauit, non
oportere maledici senatoribus, remaledici ciuile fasque esse.</p></div2>
<div2 type="chapter" n="10">
<milestone n="1" unit="section"/>
<p>Litium series ubique maiorem in modum excreuerant, manentibus antiquis intercapedine iuris dictionis,
accedentibus nouis ex condicione tumultuque temporum; sorte elegit per quos rapta bello restituerentur
quique iudicia centumuiralia, quibus peragendis uix
suffectura litigatorum uidebatur aetas, extra ordinem
diiudicarent redigerentque ad breuissimum numerum.</p></div2>
<div2 type="chapter" n="11">
<milestone n="1" unit="section"/>
<p>Libido atque luxuria coercente nullo inualuerat;
auctor senatui fuit decernendi, ut quae se alieno seruo
iunxisset, ancilla haberetur; neue filiorum familiarum
faeneratoribus exigendi crediti ius umquam esset, hoc
est ne post patrum quidem mortem.</p>
<p>Ceteris in rebus statim ab initio principatus usque</p></div2>
<div2 type="chapter" n="12">
<milestone n="1" unit="section"/><p>ad exitum ciuilis et clemens, mediocritatem pristinam
neque dissimulauit umquam ac frequenter etiam prae
se tulit. quin et conantis quosdam originem Flauii
generis ad conditores Reatinos comitemque Herculis,

cuius monimentum extat Salaria uia, referre irrisit
ultro. adeoque nihil ornamentorum extrinsecus cupide
appetiuit, ut triumphi die fatigatus tarditate et taedio
pompae non reticuerit, merito se plecti, qui triumphum, quasi aut debitum maioribus suis aut
speratum umquam sibi, tam inepte senex concupisset. ac ne tribuniciam quidem potestatem &lt; . . . &gt;
patris patriae appellationem nisi sero recepit. nam
consuetudinem scrutandi salutantes manente adhuc bello
ciuili omiserat.</p></div2>
<div2 type="chapter" n="13">
<milestone n="1" unit="section"/>
<p>Amicorum libertatem, causidicorum figuras ac philosophorum contumaciam lenissime tulit. Licinium Mucianum notae impudicitiae, sed meritorum fiducia minus
sui reuerentem, numquam nisi clam et hactenus retaxare sustinuit, ut apud communem aliquem amicum
querens adderet clausulam: 'ego tamen uir sum.'
Saluium Liberalem in defensione diuitis rei ausum
dicere: 'quid ad Caesarem, si Hipparchus sestertium milies habet?' et ipse laudauit. Demetrium
Cynicum in itinere obuium sibi post damnationem ac
neque assurgere neque salutare se dignantem, oblatrantem etiam nescio quid, satis habuit canem appellare.</p></div2>
<div2 type="chapter" n="14">
<milestone n="1" unit="section"/>
<p>Offensarum inimicitiarumque minime memor executorue Vitelli[i] hostis sui filiam splendidissime maritauit, dotauit etiam et instruxit. trepidum eum interdicta aula sub Nerone quaerentemque, quidnam ageret
aut quo abiret, quidam ex officio admissionis simul
expellens abire Morbouiam iusserat. in hunc postea
deprecantem non ultra uerba excanduit, et quidem
totidem fere atque eadem. nam ut suspicione aliqua
uel metu ad perniciem cuiusquam compelleretur tantum afuit, ut monentibus amicis cauendum esse Mettium Pompusianum, quod uolgo crederetur genesim
habere imperatoriam, insuper consulem fecerit, spondens
quandoque beneficii memorem futurum.</p></div2>
<div2 type="chapter" n="15">
<milestone n="1" unit="section"/>
<p>Non temere quis punitus insons reperi[r]etur nisi
absente eo et ignaro aut certe inuito atque decepto.
Heluidio Prisco, qui et reuersum se ex Syria solus
priuato nomine Vespasianum salutauerat et in praetura
omnibus edictis sine honore ac mentione ulla transmiserat, non ante succensuit quam altercationibus insolentissimis paene in ordinem redactus. hunc quoque,
quamuis relegatum primo, deinde et interfici iussum,
magni aestimauit seruare quoquo modo, missis qui
percussores reuocarent; et seruasset, nisi iam perisse
falso renuntiatum esset. ceterum neque caede cuiusquam
umquam &lt; . . . . . . &gt; iustis suppliciis inlacrimauit etiam et
ingemuit.</p></div2>
<div2 type="chapter" n="16">
<milestone n="1" unit="section"/>
<p>Sola est, in qua merito culpetur, pecuniae cupiditas.
non enim contentus omissa sub Galba uectigalia reuocasse, noua et grauia addidisse, auxisse tributa prouinciis, nonnullis et duplicasse, negotiationes quoque uel
priuato pudendas propalam exercuit, coemendo quaedam tantum ut pluris postea distraheret.
<milestone n="2" unit="section"/>
ne candidatis quidem honores reisue tam innoxiis quam nocentibus absolutiones uenditare cunctatus est. creditur
etiam procuratorum rapacissimum quemque ad ampliora officia ex industria solitus promouere, quo locupletiores mox condemnaret; quibus quidem uolgo pro
spongiis dicebatur uti, quod quasi et siccos madefaceret
et exprimeret umentis.

<milestone n="3" unit="section"/></p>
<p>Quidam natura cupidissimum tradunt, idque exprobratum ei a sene bubulco, qui negata[m] sibi gratuita[m]
libertate[m], quam imperium ade[m]ptum suppliciter
orabat, proclamauerit, uulpem pilum mutare, non
mores. sunt contra qui opinentur ad manubias et rapinas necessitate compulsum summa aerarii fiscique
inopia, de qua testificatus sit initio statim principatus,
professus quadringenties milies opus esse, ut res
p. stare posset. quod et ueri similius uidetur, quando
et male partis optime usus est.</p></div2>
<div2 type="chapter" n="17">
<milestone n="1" unit="section"/><p>in omne hominum genus
liberalissimus expleuit censum senatorium, consulares
inopes quingenis sestertiis annuis sustentauit, plurimas
per totum orbem ciuitates terrae motu aut incendio
afflictas restituit in melius, ingenia et artes uel maxime
fouit.</p></div2>
<div2 type="chapter" n="18">
<milestone n="1" unit="section"/><p>primus e fisco Latinis Graecisque rhetoribus
annua centena constituit; praestantis poetas, nec non
et artifices, Coae Veneris, item Colossi refectorem insigni congiario magnaque mercede donauit; mechanico
quoque grandis columnas exigua impensa perducturum
in Capitolium pollicenti praemium pro commento non
mediocre optulit, operam remisit praefatus sineret se
plebiculam pascere.</p></div2>
<div2 type="chapter" n="19">
<milestone n="1" unit="section"/><p>ludis, per quos scaena Marcelliani theatri restituta dedicabatur, uetera quoque
acroamata reuocauerat. &dagger;Appellari tragoedo quadringenta, Terpno Diodoroque citharoedis ducena, nonnullis
centena, quibus minimum, quadragena sestertia super
plurimas coronas aureas dedit. sed et conuiuabatur
assidue ac saepius recta et dapsile, ut macellarios
adiuuaret. dabat sicut Saturnalibus uiris apophoreta,
ita per Kal. Mart. feminis. et tamen ne sic quidem
pristina cupiditatis infamia caruit.
<milestone n="2" unit="section"/>
Alexandrini Cybiosacten eum uocare perseuerauerunt, cognomine unius
e regibus suis turpissimarum sordium. sed et in funere
Fauor archimimus personam eius ferens imitansque, ut
est mos, facta ac dicta uiui, interrogatis palam procuratoribus, quanti funus et pompa constaret, ut
audit sestertium centiens, exclamauit, centum sibi
sestertia darent ac se uel in Tiberim proicerent.</p></div2>
<div2 type="chapter" n="20">
<milestone n="1" unit="section"/>
<p>Statura fuit quadrata, compactis firmisque membris,
uultu ueluti nitentis; de quo quidam urbanorum non
infacete, siquidem petenti, ut et in se aliquid diceret:
'dicam,' inquit, 'cum uentrem exonerare desieris.'
ualitudine prosperrima usus est, quamuis ad tuendam
eam nihil amplius quam fauces ceteraque membra sibimet ad numerum in sphaeristerio defricaret inediamque
unius diei per singulos menses interponeret.</p></div2>
<div2 type="chapter" n="21">
<milestone n="1" unit="section"/>
<p>Ordinem uitae hunc fere tenuit. in principatu maturius semper ac de nocte uigilabat; dein perlectis
epistulis officiorumque omnium breuiariis, amicos admittebat, ac dum salutabatur, et calciabat ipse se et
amiciebat; postque decisa quaecumque obuenissent negotia gestationi et inde quieti uacabat, accubante aliqua pallacarum, quas in locum defunctae Caenidis
plurimas constituerat; a secreto in balineum tricliniumque transibat. nec ullo tempore facilior aut indulgentior traditur, eaque momenta domestici
ad aliquid petendum magno opere captabant.</p></div2>
<div2 type="chapter" n="22">
<milestone n="1" unit="section"/>
<p>Et super cenam autem et semper alias comissimus
multa ioco transigebat; erat enim dicacitatis plurimae,
etsi scurrilis et sordidae, ut ne praetextatis quidem
uerbis abstineret. et tamen nonnulla eius facetissima
extant, in quibus et haec. Mestrium Florum consularem, admonitus ab eo 'plaustra' potius quam 'plostra'
dicenda, postero die 'Flaurum' salutauit. expugnatus
autem a quadam, quasi amore suo deperiret, cum perductae pro concubitu sestertia quadringenta donasset,
admonente dispensatore, quem ad modum summam
rationibus uellet inferri: 'Vespasiano,' inquit, 'adamato.'</p></div2>
<div2 type="chapter" n="23">
<milestone n="1" unit="section"/><p>utebatur et uersibus Graecis tempestiue satis, et de
quodam procerae staturae improbiusque nato:</p>
<l><foreign lang="greek">makra\ biba/s, krada/wn dolixo/skion e)/gxos,</foreign>
et de Cerylo liberto, qui diues admodum ob subterfugiendum quandoque ius fisci ingenuum se et Lachetem
mutato nomine coeperat ferre:</l>
<l><foreign lang="greek">w)= *la/xhs, *la/xhs,</foreign></l>
<l><foreign lang="greek">e)pa\n a)poqa/nh|s, au)=qis e)c a)rxh=s e)/sei</foreign></l>
<l><foreign lang="greek">su\ *khru/los.</foreign>
maxime tamen dicacitatem adfectabat in deformibus
lucris, ut inuidiam aliqua cauillatione dilueret transferretque ad sales.

<milestone n="2" unit="section"/></l>
<p>Quendam e caris ministris dispensationem cuidam
quasi fratri petentem cum distulisset, ipsum candidatum
ad se uocauit; exactaque pecunia, quantam is cum
suffragatore suo pepigerat, sine mora ordinauit; interpellanti mox ministro: 'alium tibi,' ait, 'quaere fratrem; hic, quem tuum putas, meus est.' mulionem
in itinere quodam suspicatus ad calciandas mulas desiluisse, ut adeunti litigatori spatium moramque praeberet, interrogauit quanti calciasset, &lt;et&gt; pactus
est lucri partem.
<milestone n="3" unit="section"/>
reprehendenti filio Tito, quod etiam
urinae uectigal commentus esset, pecuniam ex prima
pensione admouit ad nares, sciscitans num odore
offenderetur; et illo negante: 'atquin,' inquit, 'e lotio
est.' nuntiantis legatos decretam ei publice non mediocris
summae statuam colosseam, iussit uel continuo ponere[t],
cauam manum ostentans et paratam basim dicens.
<milestone n="4" unit="section"/>
ac ne in metu quidem ac periculo mortis extremo abstinuit iocis. nam cum inter cetera prodigia Mausoleum derepente patuisset et stella crinita in caelo apparuisset, alterum ad Iuniam Caluinam e gente Augusti
pertinere dicebat, alterum ad Parthorum regem qui
capillatus esset; prima quoque morbi accessione: 'uae,'
inquit, 'puto deus fio.'</p></div2>
<div2 type="chapter" n="24">
<milestone n="1" unit="section"/>
<p>Consulatu suo nono temptatus in Campania motiunculis leuibus protinusque urbe repetita, Cutilias ac
Reatina rura, ubi aestiuare quotannis solebat, petit.
hic cum super urgentem ualitudinem creberrimo frigidae aquae usu etiam intestina uitiasset nec eo minus
muneribus imperatoriis ex consuetudine fungeretur, ut
etiam legationes audiret cubans, aluo repente usque ad
defectionem soluta, imperatorem ait stantem mori
oportere; dumque consurgit ac nititur, inter manus
subleuantium extinctus est VIIII. Kal. Iul. annum agens
aetatis sexagensimum ac nonum superque mensem ac
diem septimum.</p></div2>
<div2 type="chapter" n="25">
<milestone n="1" unit="section"/>
<p>Conuenit inter omnis, tam certum eum de sua suorumque genitura semper fuisse, ut post assiduas in
se coniurationes ausus sit adfirmare senatui aut filios
sibi successuros aut neminem. dicitur etiam uidisse
quondam per quietem stateram media parte uestibuli
Palatinae domus positam examine aequo, cum in altera
lance Claudius et Nero starent, in altera ipse ac filii.
nec res fefellit, quando totidem annis parique temporis
spatio utrique imperauerunt.
</p></div2></div1>
<div1 type="life" n="tit.">
<head>Divus Titus</head>
<div2 type="chapter" n="1">
<milestone n="1" unit="section"/>
<p>Titus, cognomine paterno, amor ac deliciae generis
humani&mdash;tantum illi ad promerendam omnium uoluntatem uel ingenii uel artis uel fortunae superfuit,
et, quod difficillimum est, in imperio, quando priuatus
atque etiam sub patre principe ne odio quidem, nedum
uituperatione publica caruit&mdash;natus est III. Kal. Ian.
insigni anno Gaiana nece, prope Septizonium sordidis
aedibus, cubiculo uero perparuo et obscuro, nam manet
adhuc et ostenditur;</p></div2>
<div2 type="chapter" n="2">
<milestone n="1" unit="section"/><p>educatus in aula cum Britannico
simul ac paribus disciplinis et apud eosdem magistros
institutus. quo quidem tempore aiunt metoposcopum
a Narcisso Claudi liberto adhibitum, ut Britannicum
inspiceret, constantissime affirmasse illum quidem nullo
modo, ceterum Titum, qui tunc prope astabat, utique
imperaturum. erant autem adeo familiares, ut de potione, qua Britannicus hausta periit, Titus quoque iuxta
cubans gustasse credatur grauique morbo adflictatus
diu. quorum omnium mox memor statuam ei auream
in Palatio posuit et alteram ex ebore equestrem, quae
circensi pompa hodieque praefertur, dedicauit prosecutusque est.</p></div2>
<div2 type="chapter" n="3">
<milestone n="1" unit="section"/><p>in puero statim corporis animique dotes
explenduerunt, magisque ac magis deinceps per aetatis
gradus: forma egregia et cui non minus auctoritatis
inesset quam gratiae, praecipuum robur, quanquam
neque procera statura et uentre paulo proiectiore; memoria[e] singularis, docilitas ad omnis fere tum belli
tum pacis artes.
<milestone n="2" unit="section"/>
armorum et equitandi peritissimus,
Latine Graeceque uel in orando uel in fingendis poematibus promptus et facilis ad extemporalitatem usque;
sed ne musicae quidem rudis, ut qui cantaret et psalleret
iucunde scienterque. e pluribus comperi, notis quoque
excipere uelocissime solitum, cum amanuensibus suis
per ludum iocumque certantem, imitarique chirographa
quaecumque uidisset, ac saepe profiteri maximum
falsarium esse potuisse.</p></div2>
<div2 type="chapter" n="4">
<milestone n="1" unit="section"/>
<p>Tribunus militum et in Germania et in Britannia
meruit summa[e] industriae nec minore modestiae[t]
fama, sicut apparet statuarum et imaginum eius multitudine ac titulis per utramque prouinciam.

<milestone n="2" unit="section"/></p>
<p>Post stipendia foro operam dedit honestam magis
quam assiduam, eodemque tempore Arrecinam Tertullam, patre eq. R. sed praefecto quondam praetorianarum
cohortium, duxit uxorem et in defunctae locum Marciam Furnillam splendidi generis; cum qua sublata
filia diuortium fecit.

<milestone n="3" unit="section"/></p>
<p>Ex quaesturae deinde honore legioni praepositus
Tarichaeas et Gamalam urbes Iudaeae ualidissimas in
potestatem redegit, equo quadam acie sub feminibus
amisso alteroque inscenso, cuius rector circa se dimicans occubuerat.</p></div2>
<div2 type="chapter" n="5">
<milestone n="1" unit="section"/>
<p>Galba mox tenente rem p. missus ad gratulandum,
quaqua iret conuertit homines, quasi adoptionis gratia
arcesseretur. sed ubi turbari rursus cuncta sensit, redit
ex itinere, aditoque Paphiae Veneris oraculo, dum de
nauigatione consulit, etiam de imperii spe confirmatus
est.
<milestone n="2" unit="section"/>
cuius breui compos et ad perdomandam Iudaeam
relictus, nouissima Hierosolymorum oppugnatione duodecim propugnatores totidem sagittarum confecit ictibus, cepitque ea natali filiae suae tanto militum gaudio
ac fauore, ut in gratulatione imperatorem eum consalutauerint et subinde decedentem prouincia detinuerint,
suppliciter nec non et minaciter efflagitantes, aut remaneret aut secum omnis pariter abduceret.
<milestone n="3" unit="section"/>
unde nata
suspicio est, quasi desciscere a patre Orientisque sibi
regnum uindicare temptasset; quam suspicionem auxit,
postquam Alexandriam petens in consecrando apud
Memphim boue Apide diadema gestauit, de more quidem rituque priscae religionis; sed non deerant qui
sequius interpretarentur. quare festinans in Italiam,
cum Regium, dein Puteolos oneraria naue appulisset,
Romam inde contendit expeditissimus inopinantique
patri, uelut arguens rumorum de se temeritatem: 'ueni,'
inquit, 'pater, ueni.'</p></div2>
<div2 type="chapter" n="6">
<milestone n="1" unit="section"/><p>neque ex eo destitit participem
atque etiam tutorem imperii agere.</p>
<p>Triumphauit cum patre censuramque gessit una,
eidem collega et in tribunicia potestate et in septem
consulatibus fuit; receptaque ad se prope omnium officiorum cura, cum patris nomine et epistulas ipse dictaret et edicta conscriberet orationesque in senatu
recitaret etiam quaestoris uice, praefecturam quoque
praetori suscepit numquam ad id tempus nisi ab eq.
R. administratam, egitque aliquanto inciuilius et uiolentius, siquidem suspectissimum quemque sibi summissis
qui per theatra et castra quasi consensu ad poenam
deposcerent, haud cunctanter oppressit.
<milestone n="2" unit="section"/>
in his Aulum
Caecinam consularem uocatum ad cenam ac uixdum
triclinio egressum confodi iussit, sane urgente discrimine, cum etiam chirographum eius praeparatae apud
milites contionis deprehendisset. quibus rebus sicut
in posterum securitati satis cauit, ita ad praesens plurimum contraxit inuidiae, ut non temere quis tam aduerso rumore magisque inuitis omnibus transierit ad
principatum.</p></div2>
<div2 type="chapter" n="7">
<milestone n="1" unit="section"/>
<p>Praeter saeuitiam suspecta in eo etiam luxuria erat,
quod ad mediam noctem comisationes cum profusissimo
quoque familiarium extenderet; nec minus libido propter
exoletorum et spadonum greges propterque insignem
reginae Berenices amorem, cui etiam nuptias pollicitus ferebatur; suspecta rapacitas, quod constabat in
cognitionibus patris nundinari praemiarique solitum; denique propalam alium Neronem et opinabantur
et praedicabant. at illi ea fama pro bono cessit conuersaque est in maximas laudes neque uitio ullo reperto
et contra uirtutibus summis.

<milestone n="2" unit="section"/></p>
<p>Conuiuia instituit iucunda magis quam profusa.
amicos elegit, quibus etiam post eum principes ut et
sibi et rei p. necessariis adquieuerunt praecipueque
sunt usi. Berenicen statim ab urbe dimisit inuitus
inuitam. quosdam e gratissimis delicatorum quanquam
tam artifices saltationis, ut mox scaenam tenuerint,
non modo fouere prolixius, sed spectare omnino in
publico coetu supersedit.

<milestone n="3" unit="section"/></p>
<p>Nulli ciuium quicquam ademit; abstinuit alieno,
ut si quis umquam; ac ne concessas quidem ac solitas
conlationes recepit. et tamen nemine ante se munificentia minor, amphitheatro dedicato thermisque iuxta
cele[b]riter extructis munus edidit apparatissimum largissimumque; dedit et nauale proelium in ueteri naumachia, ibidem et gladiatores atque uno die quinque
milia omne genus ferarum.</p></div2>
<div2 type="chapter" n="8">
<milestone n="1" unit="section"/>
<p>Natura autem beniuolentissimus, cum ex instituto
Tiberi omnes dehinc Caesares beneficia a superioribus
concessa principibus aliter &lt;rata&gt; non haberent, quam
si eadem isdem et ipsi dedissent, primus praeterita
omnia uno confirmauit edicto nec a se peti passus
est. in ceteris uero desideriis hominum obstinatissime
tenuit, ne quem sine spe dimitteret; quin et admonentibus domesticis, quasi plura polliceretur quam praestare posset, non oportere ait quemquam a sermone principis tristem discedere; atque etiam
recordatus quondam super cenam, quod nihil cuiquam
toto die praestitisset, memorabilem illam meritoque
laudatam uocem edidit: 'amici, diem perdidi.'

<milestone n="2" unit="section"/></p>
<p>Populum in primis uniuersum tanta per omnis occasiones comitate tractauit, ut proposito gladiatorio munere, non ad suum, sed ad spectantium arbitrium editurum se professus sit; et plane ita fecit.
nam neque negauit quicquam petentibus et ut quae
uellent peterent ultro adhortatus est. quin et studium
armaturae Thraecum prae se ferens saepe cum populo
et uoce et gestu ut fautor cauillatus est, uerum maiestate salua nec minus aequitate. ne quid popularitatis
praetermitteret, nonnumquam in thermis suis admissa
plebe lauit.

<milestone n="3" unit="section"/></p>
<p>Quaedam sub eo fortuita ac tristia acciderunt, ut
conflagratio Vesuuii montis in Campania, et incendium
Romae per triduum totidemque noctes, item pestilentia
quanta non temere alias. in iis tot aduersis ac talibus
non modo principis sollicitudinem sed et parentis affectum unicum praestitit, nunc consolando per edicta,
nunc opitulando quatenus suppeteret facultas.
<milestone n="4" unit="section"/>
curatores restituendae Campaniae e consularium numero
sorte duxit; bona oppressorum in Vesuuio, quorum
heredes non extabant, restitutioni afflictarum ciuitatium
attribuit. urbis incendio nihil publice nisi perisse
testatus, cuncta praetoriorum suorum ornamenta operibus ac templis destinauit praeposuitque compluris ex
equestri ordine, quo quaeque maturius peragerentur.
medendae ualitudini leniendisque morbis nullam diuinam humanamque opem non adhibuit inquisito omni
sacrificiorum remediorumque genere.

<milestone n="5" unit="section"/></p>
<p>Inter aduersa temporum et delatores amendatoresque erant ex licentia ueteri. hos assidue in foro flagellis
ac fustibus caesos ac nouissime traductos per amphitheatri harenam partim subici ac uenire imperauit,
partim in asperrimas insularum auehi. utque etiam
similia quandoque ausuros perpetuo coerceret, uetuit
inter cetera de eadem re pluribus legibus agi quaeriue
de cuiusquam defunctorum statu ultra certos annos.</p></div2>
<div2 type="chapter" n="9">
<milestone n="1" unit="section"/>
<p>Pontificatum maximum ideo se professus accipere
ut puras seruaret manus, fidem praestitit, nec auctor
posthac cuiusquam necis nec conscius, quamuis interdum ulciscendi causa non deesset, sed periturum se
potius quam perditurum adiurans. duos patricii
generis conuictos in adfectatione imperii nihil amplius
quam ut desisterent monuit, docens principatum fato
dari, si quid praeterea desiderarent promittens se
tributurum.
<milestone n="2" unit="section"/>
et confestim quidem ad alterius matrem
quae procul aberat, cursores suos misit, qui anxiae
saluum filium nuntiarent, ceterum ipsos non solum familiari cenae adhibuit, sed et insequenti die gladiatorum
spectaculo circa se ex industria conlocatis oblata sibi
ferramenta pugnantium inspicienda porrexit. dicitur
etiam cognita utriusque genitura imminere ambobus
periculum adfirmasse, uerum quandoque et ab
alio, sicut euenit.

<milestone n="3" unit="section"/></p>
<p>Fratrem insidiari sibi non desinentem, sed paene ex
professo sollicitantem exercitus, meditantem fugam, neque occidere neque seponere ac ne in minore quidem
honore habere sustinuit, sed, ut a primo imperii die,
consortem successoremque testari perseuerauit, nonnumquam secreto precibus et lacrimis orans, ut tandem mutuo erga se animo uellet esse.</p></div2>
<div2 type="chapter" n="10">
<milestone n="1" unit="section"/><p>inter haec
morte praeuentus est maiore hominum damno quam suo.</p>
<p>Spectaculis absolutis, in quorum fine populo coram
ubertim fleuerat, Sabinos petit aliquanto tristior, quod
sacrificanti hostia aufugerat quodque tempestate serena
tonuerat. deinde ad primam statim mansionem febrim
nanctus, cum inde lectica transferretur, suspexisse dicitur dimotis pallulis caelum, multumque conquestus
eripi sibi uitam immerenti; neque enim extare
ullum suum factum paenitendum excepto dum
taxat uno.
<milestone n="2" unit="section"/>
id quale fuerit, neque ipse tunc prodidit
neque cuiquam facile succurrat. quidam opinantur
consuetudinem recordatum, quam cum fratris uxore
habuerit; sed nullam habuisse persancte Domitia iurabat, haud negatura, si qua omnino fuisset, immo etiam
gloriatura, quod illi promptissimum erat in omnibus
probris.</p></div2>
<div2 type="chapter" n="11">
<milestone n="1" unit="section"/>
<p>Excessit in eadem qua pater uilla Id. Sept. post
biennium ac menses duos diesque XX quam successerat
patri, altero et quadragesimo aetatis anno. quod ut
palam factum est, non secus atque in domestico luctu
maerentibus publice cunctis, senatus prius quam edicto
conuocaretur ad curiam concurrit, obseratisque adhuc
foribus, deinde apertis, tantas mortuo gratias egit
laudesque congessit, quantas ne uiuo quidem umquam
atque praesenti.
</p></div2></div1>
<div1 type="life" n="dom.">
<head>Domitianus</head>
<div2 type="chapter" n="1">
<milestone n="1" unit="section"/>
<p>Domitianus natus est VIIII. Kal. Nouemb. patre
consule designato inituroque mense insequenti honorem,
regione urbis sexta ad Malum Punicum, domo quam
postea in templum gentis Flauiae conuertit. pubertatis
ac primae adulescentiae tempus tanta inopia tantaque
infamia gessisse fertur, ut nullum argenteum uas in
usu haberet. satisque constat Clodium Pollionem praetorium uirum, in quem est poema Neronis quod inscribitur 'Luscio,' chirographum eius conseruasse et nonnumquam protulisse noctem sibi pollicentis; nec defuerunt qui affirmarent, corruptum Domitianum et a
Nerua successore mox suo.
<milestone n="2" unit="section"/>
bello Vitelliano confugit
in Capitolium cum patruo Sabino ac parte praesentium
copiarum, sed irrumpentibus aduersariis et ardente
templo apud aedituum clam pernoctauit, ac mane Isiaci
celatus habitu interque sacrificulos uariae superstitionis
cum se trans Tiberim ad condiscipuli sui matrem comite
uno contulisset, ita latuit, ut scrutantibus qui uestigia
subsecuti erant, deprehendi non potuerit.
<milestone n="3" unit="section"/>
post uictoriam demum progressus et Caesar consalutatus honorem
praeturae urbanae consulari potestate suscepit titulo
tenus, nam iuris dictionem ad collegam proximum
transtulit, ceterum omnem uim dominationis tam licenter exercuit, ut iam tum qualis futurus esset ostenderet. ne exequar singula, contractatis multorum uxoribus Domitiam Longinam Aelio Lamiae nuptam etiam
in matrimonium abduxit, atque uno die super XX
officia urbana aut peregrina distribuit, mirari se Vespasiano dictitante, quod successorem non et sibi
mitteret.</p></div2>
<div2 type="chapter" n="2">
<milestone n="1" unit="section"/><p>expeditionem quoque in Galliam Germaniasque neque necessariam et dissuadentibus paternis amicis
incohauit, tantum ut fratri se et opibus et dignatione
adaequaret.</p>
<p>Ob haec correptus, quo magis et aetatis et condicionis admoneretur, habitabat cum patre una sellamque
eius ac fratris, quotiens prodirent, lectica sequebatur
ac triumphum utriusque Iudaicum equo albo comitatus
est. quin et e sex consulatibus non nisi unum ordinarium gessit eumque cedente ac suffragante fratre.

<milestone n="2" unit="section"/>
simulauit et ipse mire modestiam in primisque poeticae studium, tam insuetum antea sibi quam postea
spretum et abiectum, recitauitque etiam publice. nec
tamen eo setius, cum Vologaesus Parthorum rex auxilia
aduersus Alanos ducemque alterum ex Vespasiani liberis
depoposcisset, omni ope contendit ut ipse potissimum
mitteretur; et quia discussa res est, alios Orientis reges
ut idem postularent donis ac pollicitationibus sollicitare temptauit.

<milestone n="3" unit="section"/></p>
<p>Patre defuncto diu cunctatus an duplum donatiuum
militi offerret, numquam iactare dubitauit relictum se
participem imperii, sed fraudem testamento adhibitam; neque cessauit ex eo insidias struere fratri
clam palamque, quoad correptum graui ualitudine,
prius quam plane efflaret animam, pro mortuo deseri
iussit; defunctumque nullo praeterquam consecrationis
honore dignatus, saepe etiam carpsit obliquis orationibus et edictis.</p></div2>
<div2 type="chapter" n="3">
<milestone n="1" unit="section"/>
<p>Inter initia principatus cotidie secretum sibi horarum sumere solebat nec quicquam amplius quam muscas
captare ac stilo praeacuto configere, ut cuidam interroganti, essetne quis intus cum Caesare, non absurde
responsum sit a Vibio Crispo, ne muscam quidem.
deinde uxorem Domitiam, ex qua in secundo suo consulatu filium tulerat alteroque anno &lt; . . . . . . &gt;, consalutauit Augustam; eandem Paridis histrionis amore
deperditam repudiauit intraque breue tempus inpatiens
discidii quasi efflagitante populo reduxit.

<milestone n="2" unit="section"/></p>
<p>Circa administrationem autem imperii aliquamdiu

se uarium praestitit, mixtura quoque aequabili uitiorum
atque uirtutum, donec uirtutes quoque in uitia deflexit:
quantum coniectare licet, super ingenii naturam inopia
rapax, metu saeuus.</p></div2>
<div2 type="chapter" n="4">
<milestone n="1" unit="section"/>
<p>Spectacula assidue magnifica et sumptuosa edidit
non in amphitheatro modo, uerum et in circo, ubi
praeter sollemnes bigarum quadrigarumque cursus
proelium etiam duplex, equestre ac pedestre, commisit; at in amphitheatro nauale quoque. nam uenationes gladiatoresque et noctibus ad lychnuchos, nec
uirorum modo pugnas, sed et feminarum. praeterea
quaestoriis muneribus, quae olim omissa reuocauerat,
ita semper interfuit, ut populo potestatem faceret bina
paria e suo ludo postulandi eaque nouissima aulico
apparatu induceret.
<milestone n="2" unit="section"/>
ac per omne gladiatorum spectaculum ante pedes ei stabat puerulus coccinatus paruo
portentosoque capite, cum quo plurimum fabulabatur,
nonnumquam serio. auditus est certe, dum ex eo
quaerit, ecquid sciret, cur sibi uisum esset ordinatione proxima Aegypto praeficere Mettium
Rufum. edidit naualis pugnas paene iustarum classium,
effosso et circumstructo iuxta Tiberim lacu, atque inter
maximos imbres perspectauit.

<milestone n="3" unit="section"/></p>
<p>Fecit et ludos saeculares, computata ratione temporum ad annum non quo Claudius proxime, sed quo
olim Augustus ediderat; in iis circensium die, quo
facilius centum missus peragerentur, singulos e septenis
spatiis ad quina corripuit.

<milestone n="4" unit="section"/></p>
<p>Instituit et quinquennale certamen Capitolino Ioui
triplex, musicum equestre gymnicum, et aliquanto
plurium quam nunc est coronatorum. certabant enim
et prosa oratione Graece Latineque ac praeter citharoedos chorocitharistae quoque et psilocitharistae, in
stadio uero cursu etiam uirgines. certamini praesedit
crepidatus purpureaque amictus toga Graecanica, capite
gestans coronam auream cum effigie Iouis ac Iunonis
Mineruaeque, adsidentibus Diali sacerdote et collegio
Flauialium pari habitu, nisi quod illorum coronis
inerat et ipsius imago. celebrabat et in Albano quotannis Quinquatria Mineruae, cui collegium instituerat,
ex quo sorte ducti magisterio fungerentur ederentque
eximias uenationes et scaenicos ludos superque oratorum ac poetarum certamina.

<milestone n="5" unit="section"/></p>
<p>Congiarium populo nummorum trecenorum ter dedit
atque inter spectacula muneris largissimum epulum
Septimontiali &dagger;sacrorum quidem senatui equitique panariis, plebei sportellis cum obsonio distributis initium
uescendi primus fecit; dieque proximo omne genus
rerum missilia sparsit, et quia pars maior intra popularia deciderat, quinquagenas tesseras in singulos cuneos
equestris ac senatorii ordinis pronuntiauit.</p></div2>
<div2 type="chapter" n="5">
<milestone n="1" unit="section"/>
<p>Plurima et amplissima opera incendio absumpta
restituit, in quis et Capitolium, quod rursus arserat;
sed omnia sub titulo tantum suo ac sine ulla pristini
auctoris memoria. nouam autem excitauit aedem in
Capitolio Custodi Ioui et forum quod nunc Neruae
uocatur, item Flauiae templum gentis et stadium et
odium et naumachiam, e cuius postea lapide maximus
circus deustis utrimque lateribus extructus est.</p></div2>
<div2 type="chapter" n="6">
<milestone n="1" unit="section"/>
<p>Expeditiones partim sponte suscepit, partim necessario: sponte in Chattos, necessario unam in Sarmatas legione cum legato simul caesa; in Dacos duas,
primam Oppio Sabino consulari oppresso, secundam
Cornelio Fusco praefecto cohortium praetorianarum,
cui belli summam commiserat. de Chattis Dacisque
post uaria proelia duplicem triumphum egit, de Sarmatis lauream modo Capitolino Ioui rettulit.

<milestone n="2" unit="section"/></p>
<p>Bellum ciuile motum a L. Antonio, superioris Germaniae praeside, confecit absens felicitate mira, cum
ipsa dimicationis hora resolutus repente Rhenus transituras ad Antonium copias barbarorum inhibuisset.
de qua uictoria praesagiis prius quam nuntiis comperit, siquidem ipso quo dimicatum erat die statuam
eius Romae insignis aquila circumplexa pinnis clangores
laetissimos edidit; pauloque post occisum Antonium
adeo uulgatum est, ut caput quoque adportatum eius
uidisse se plerique contenderent.</p></div2>
<div2 type="chapter" n="7">
<milestone n="1" unit="section"/>
<p>Multa etiam in communi rerum usu nouauit: sportulas publicas sustulit reuocata rectarum cenarum
consuetudine; duas circensibus gregum factiones aurati
purpureique panni ad quattuor pristinas addidit; interdixit histrionibus scaenam, intra domum quidem exercendi artem iure concesso; castrari mares uetuit; spadonum, qui residui apud mangones erant, pretia moderatus est.
<milestone n="2" unit="section"/>
ad summam quondam ubertatem uini, frumenti uero inopiam existimans nimio uinearum studio
neglegi arua, edixit, ne quis in Italia nouellaret utque
in prouinciis uineta succiderentur, relicta ubi plurimum
dimidia parte; nec exequi rem perseuerauit. quaedam
ex maximis officiis inter libertinos equitesque R. communicauit.
<milestone n="3" unit="section"/>
geminari legionum castra prohibuit nec
plus quam mille nummos a quoquam ad signa deponi,
quod L. Antonius apud duarum legionum hiberna res
nouas moliens fiduciam cepisse etiam ex depositorum
summa uidebatur. addidit et quartum stipendium militi
aureos ternos.</p></div2>
<div2 type="chapter" n="8">
<milestone n="1" unit="section"/>
<p>Ius diligenter et industrie dixit, plerumque et in
foro pro tribunali extra ordinem; ambitiosas centumuirorum sententias rescidit; reciperatores, ne se perfusoriis assertionibus accommodarent, identidem admonuit; nummarios iudices cum suo quemque consilio
notauit.
<milestone n="2" unit="section"/>
auctor et <abbr expan="tribunis">tr(ibunis)</abbr> <abbr expan="plebis">pl(ebis)</abbr> fuit aedilem sordidum repetundarum accusandi iudicesque in eum a
senatu petendi. magistratibus quoque urbicis prouinciarumque praesidibus coercendis tantum curae adhibuit,
ut neque modestiores umquam neque iustiores extiterint; e quibus plerosque post illum reos omnium criminum uidimus.
<milestone n="3" unit="section"/>
suscepta correctione morum licentiam theatralem promiscue in equite spectandi inhibuit;
scripta famosa uulgoque edita, quibus primores uiri
ac feminae notabantur, aboleuit non sine auctorum
ignominia; quaestorium uirum, quod gesticulandi saltandique studio teneretur, mouit senatu; probrosis feminis
lecticae usum ademit iusque capiendi legata hereditatesque; equitem R. ob reductam in matrimonium uxorem,
cui dimissae adulterii crimen intenderat, erasit iudicum
albo; quosdam ex utroque ordine lege Scantinia condemnauit; incesta Vestalium uirginum, a patre quoque suo
et fratre neglecta, uarie ac seuere coercuit, priora capitali supplicio, posteriora more ueteri.
<milestone n="4" unit="section"/>
nam cum Oculatis sororibus, item Varronillae liberum mortis permisisset arbitrium corruptoresque earum relegasset, mox
Corneliam maximam uirginem absolutam olim, dein
longo interuallo repetitam atque conuictam defodi imperauit stupratoresque uirgis in comitio ad necem
caedi, excepto praetorio uiro, cui, dubia etiam tum
causa et incertis quaestionibus atque tormentis de
semet professo, exilium indulsit.
<milestone n="5" unit="section"/>
ac ne qua religio
deum impune contaminaretur, monimentum, quod libertus eius e lapidibus templo Capitolini Iouis destinatis
filio extruxerat, diruit per milites ossaque et reliquias
quae inerant mari mersit.</p></div2>
<div2 type="chapter" n="9">
<milestone n="1" unit="section"/>
<p>Inter initia usque adeo ab omni caede abhorrebat,
ut absente adhuc patre recordatus Vergili[i] uersum:</p>
<l>impia quam caesis gens est epulata iuuencis
edicere destinarit, ne boues immolarentur. cupiditatis
quoque atque auaritiae uix suspicionem ullam aut
priuatus umquam aut princeps aliquamdiu dedit, immo
e diuerso magna saepe non abstinentiae modo sed
etiam liberalitatis experimenta.
<milestone n="2" unit="section"/>
omnis circa se largissime prosecutus nihil prius aut acrius monuit quam
ne quid sordide facerent. relictas sibi hereditates ab
iis, quibus liberi erant, non recepit. legatum etiam
ex testamento Rusti Caepionis, qui cauerat ut quotannis
ingredientibus curiam senatoribus certam summam
uiritim praestaret heres suus, irritum fecit. reos, qui
ante quinquennium proximum apud aerarium pependissent, uniuersos discrimine liberauit nec repeti nisi
intra annum eaque condicione permisit, ut accusatori
qui causam non teneret exilium poena esset.
<milestone n="3" unit="section"/>
scribas
quaestorios negotiantis ex consuetudine sed contra
Clodiam legem uenia in praeteritum donauit. subsiciua, quae diuisis per ueteranos agris carptim superfuerunt, ueteribus possessoribus ut usu capta concessit.
fiscales calumnias magna calumniantium poena repressit,
ferebaturque uox eius: 'princeps qui delatores non
castigat, irritat.'
</l></div2>
<div2 type="chapter" n="10">
<milestone n="1" unit="section"/>
<p>Sed neque in clementiae neque in abstinentiae
tenore permansit, et tamen aliquanto celerius ad
saeuitiam desciuit quam ad cupiditatem. discipulum
Paridis pantomimi impuberem adhuc et cum maxime
aegrum, quod arte formaque non absimilis magistro
uidebatur, occidit; item Hermogenem Tarsensem propter
quasdam in historia figuras, libraris etiam, qui eam
descripserant, cruci fixis. patrem familias, quod Thraecem murmilloni parem, munerario imparem dixerat, detractum spectaculis in harenam canibus obiecit cum
hoc titulo: 'impie locutus parmularius.'
<milestone n="2" unit="section"/></p>
<p>Complures senatores,
in iis aliquot consulares, interemit; ex quibus Ciuicam Cerealem in ipso Asiae proconsulatu, Saluidienum Orfitum, Acilium Glabrionem
in exilio, quasi molitores rerum nouarum, ceteros
leuissima quemque de causa. Aelium Lamiam ob
suspiciosos quidem, uerum et ueteres et innoxios iocos,
quod post abductam uxorem laudanti uocem suam
'eutacto' dixerat quodque Tito hortanti se ad alterum
matrimonium responderat: <foreign lang="greek">mh\ kai\ su\ gamh=sai qe/leis;</foreign>
<milestone n="3" unit="section"/>
Saluium Cocceianum,
quod Othonis imperatoris patrui
sui diem natalem celebrauerat; Mettium Pompusianum,
quod habere imperatoriam genesim uulgo ferebatur et
quod depictum orbem terrae in membrana[s] contionesque regum ac ducum ex Tito Liuio circumferret quodque seruis nomina Magonis et Hannibalis indidisset;
Sallustium Lucullum Britanniae legatum, quod lanceas
nouae formae appellari Luculleas passus esset; Iunium
Rusticum, quod Paeti Thraseae et Heluidi Prisci
laudes edidisset appellassetque eos sanctissimos uiros;
cuius criminis occasione philosophos omnis urbe Italiaque summouit.
<milestone n="4" unit="section"/>
occidit et Heluidium filium, quasi
scaenico exodio sub persona Paridis et Oenones diuortium suum cum uxore taxasset; Flauium Sabinum alterum e patruelibus, quod eum comitiorum consularium
die destinatum perperam praeco non consulem ad
populum, sed imperatorem pronuntiasset.

<milestone n="5" unit="section"/></p>
<p>Verum aliquanto post ciuilis belli uictoriam saeuior,
plerosque partis aduersae, dum etiam latentis conscios
inuestigat[o], nouo quaestionis genere distorsit immisso
per obscaena igne; nonnullis et manus amputauit.
satisque constat duos solos e notioribus uenia donatos, tribunum laticlauium et centurionem, qui se, quo
facilius expertes culpae ostenderent, impudicos probauerant et ob id neque apud ducem neque apud milites
ullius momenti esse potuisse.</p></div2>
<div2 type="chapter" n="11">
<milestone n="1" unit="section"/>
<p>Erat autem non solum magnae, sed etiam callidae
inopinataeque saeuitiae. a[u]ctorem summarum pridie
quam cruci figeret in cubiculum uocauit, assidere in
toro iuxta coegit, securum hilaremque dimisit, partibus etiam de cena dignatus est. Arrecinum Clementem
consularem, unum e familiaribus et emissariis suis,
capitis condemnaturus in eadem uel etiam maiore
gratia habuit, quoad nouissime simul gestanti, conspecto delatore eius: 'uis,' inquit, 'hunc nequissimum seruum cras audiamus?'

<milestone n="2" unit="section"/></p>
<p>Et quo contemptius abuteretur patientia hominum,
numquam tristiorem sententiam sine praefatione clementiae pronuntiauit, ut non aliud iam certius atrocis
exitus signum esset quam principii lenitas. quosdam
maiestatis reos in curiam induxerat, et cum praedixisset experturum se illa die quam carus senatui esset, facile perfecerat ut etiam more maiorum
puniendi condemnarentur;
<milestone n="3" unit="section"/>
deinde atrocitate poenae
conterritus, ad leniendam inuidiam intercessit his uerbis&mdash;neque enim ab re fuerit ipsa cognoscere&mdash;:
'permittite, patres conscripti, a pietate uestra
impetrari, quod scio me difficulter impetraturum, ut damnatis liberum mortis arbitrium
indulgeatis; nam et parcetis oculis uestris et
intellegent me omnes senatui interfuisse.'</p></div2>
<div2 type="chapter" n="12">
<milestone n="1" unit="section"/>
<p>Exhaustus operum ac munerum inpensis stipendioque, quod adiecerat, temptauit quidem ad releuandos castrenses sumptus numerum militum deminuere;
sed cum et obnoxium se barbaris per hoc animaduerteret neque eo setius in explicandis oneribus haereret,
nihil pensi habuit quin praedaretur omni modo. bona
uiuorum ac mortuorum usquequaque quolibet et accusatore et crimine corripiebantur. satis erat obici qualecumque factum dictum[q]ue aduersus maiestatem principis.
<milestone n="2" unit="section"/>
confiscabantur alienissimae hereditates uel uno
existente, qui diceret audisse se ex defuncto, cum uiueret,
heredem sibi Caesarem esse. praeter ceteros Iudaicus
fiscus acerbissime actus est; ad quem deferebantur, qui
uel[ut] inprofessi Iudaicam uiuerent uitam uel dissimulata origine imposita genti tributa non pependissent.
interfuisse me adulescentulum memini, cum a procuratore frequentissimoque consilio inspiceretur nonagenarius senex, an circumsectus esset.

<milestone n="3" unit="section"/></p>
<p>Ab iuuenta minime ciuilis animi, confidens etiam et
cum uerbis tum rebus immodicus, Caenidi patris concubinae ex Histria reuersae osculumque, ut assuerat,
offerenti manum praebuit; generum fratris indigne
ferens albatos et ipsum ministros habere, proclamauit:</p>
<l><foreign lang="greek">ou)k a)gaqo\n polukoirani/h.</foreign></l></div2>
<div2 type="chapter" n="13">
<milestone n="1" unit="section"/><p>principatum uero adeptus neque in senatu iactare dubitauit et patri se et fratri imperium dedisse,
illos sibi reddidisse, neque in reducenda post diuortium uxore edicere reuocatam eam in puluinar
suum. adclamari etiam in amphitheatro epuli die libenter audiit: 'domino et dominae feliciter!' sed et
Capitolino certamine cunctos ingenti consensu precantis, ut Palfurium Suram restitueret pulsum olim senatu
ac tunc de oratoribus coronatum, nullo responso
dignatus tacere tantum modo iussit uoce praeconis.

<milestone n="2" unit="section"/>
pari arrogantia, cum procuratorum suorum nomine
formalem dictaret epistulam, sic coepit: 'dominus et
deus noster hoc fieri iubet.' unde institutum posthac, ut ne scripto quidem ac sermone cuiusquam appellaretur aliter. statuas sibi in Capitolio non nisi aureas
et argenteas poni permisit ac ponderis certi. Ianos
arcusque cum quadrigis et insignibus triumphorum
per regiones urbis tantos ac tot extruxit, ut cuidam
Graece inscriptum sit:  'arci.'
<milestone n="3" unit="section"/>
consulatus septemdecim
cepit, quot ante eum nemo; ex quibus septem medios
continuauit, omnes autem paene titulo tenus gessit nec
quemquam ultra Kal. Mai., plerosque ad Idus usque
Ianuarias. post autem duos triumphos Germanici
cognomine assumpto Septembrem mensem et Octobrem
ex appellationibus suis Germanicum Domitianumque
transnominauit, quod altero suscepisset imperium, altero
natus esset.</p></div2>
<div2 type="chapter" n="14">
<milestone n="1" unit="section"/>
<p>Per haec terribilis cunctis et inuisus, tandem oppressus est <gap/> amicorum libertorumque intimorum
simul et uxoris. annum diemque ultimum uitae iam
pridem suspectum habebat, horam etiam nec non et
genus mortis. adulescentulo Chaldaei cuncta praedixerant; pater quoque super cenam quondam fungis abstinentem palam irriserat ut ignarum sortis suae, quod
non ferrum potius timeret.
<milestone n="2" unit="section"/>
quare pauidus semper atque
anxius minimis etiam suspicionibus praeter modum
commouebatur. ut edicti de excidendis uineis propositi gratiam faceret, non alia magis re compulsus
creditur, quam quod sparsi libelli cum his uersibus
erant:

<quote lang="greek"><l>ka)/n me fa/gh|s e)pi\ r(i/zan, o(/mws e)/ti karpoforh/sw,</l>
<l>o(/sson e)pispei=sai soi/, tra/ge, quome/nw|.</l></quote>

<milestone n="3" unit="section"/>
eadem formidine oblatum a senatu nouum et excogitatum honorem, quamquam omnium talium appetentissimus, recusauit, quo decretum erat ut, quotiens
gereret consulatum, eq(uites) R. quibus sors obtigisset,
trabeati et cum hastis militaribus praecederent eum
inter lictores apparitoresque.

<milestone n="4" unit="section"/></p>
<p>Tempore uero suspecti periculi appropinquante sollicitior in dies porticuum, in quibus spatiari consuerat,
parietes phengite lapide distinxit, e cuius splendore
per imagines quidquid a tergo fieret prouideret. nec
nisi secreto atque solus plerasque custodias, receptis
quidem in manum catenis, audiebat. utque domesticis
persuaderet, ne bono quidem exemplo aud[i]endam esse
patroni necem, Epaphroditum a libellis capitali poena
condemnauit, quod post destitutionem Nero in adipiscenda morte manu eius adiutus existimabatur.</p></div2>
<div2 type="chapter" n="15">
<milestone n="1" unit="section"/><p>denique Flauium Clementem patruelem suum contemptissimae inertiae, cuius filios etiam tum paruulos successores
palam destinauerat abolitoque priore nomine alterum
Vespasianum appellari, alterum Domitianum, repente

ex tenuissima suspicione tantum non in ipso eius consulatu interemit. quo maxime facto maturauit sibi
exitium.

<milestone n="2" unit="section"/></p>
<p>Continuis octo mensibus tot fulgura facta nuntiataque sunt, ut exclamauerit: 'feriat iam, quem uolet.'
tactum de caelo Capitolium templumque Flauiae gentis,
item domus Palatina et cubiculum ipsius, atque etiam
e basi statuae triumphalis titulus excussus ui procellae
in monimentum proximum decidit. arbor, quae priuato
adhuc Vespasiano euersa surrexerat, tunc rursus repente
corruit. Praenestina Fortuna, toto imperii spatio annum nouum commendanti laetam eandemque semper
sortem dare assueta, extremo tristissimam reddidit
nec sine sanguinis mentione.

<milestone n="3" unit="section"/></p>
<p>Mineruam, quam superstitiose colebat, somniauit
excedere sacrario negantemque ultra se tueri eum
posse, quod exarmata esset a Ioue. nulla tamen re
perinde commotus est quam responso casuque Ascletarionis mathematici. hunc delatum nec infitiantem
iactasse se quae prouidisset ex arte, sciscitatus est, quis
ipsum maneret exitus; et affirmantem fore ut breui
laceraretur a canibus, interfici quidem sine mora, sed
ad coarguendam temeritatem artis sepeliri quoque accuratissime imperauit. quod cum fieret, euenit ut repentina tempestate deiecto funere semiustum cadauer
discerperent canes, idque ei cenanti a mimo Latino,
qui praeteriens forte animaduerterat, inter ceteras diei
fabulas referretur.</p></div2>
<div2 type="chapter" n="16">
<milestone n="1" unit="section"/>
<p>Pridie quam periret, cum oblatos tubures seruari
iussisset in crastinum, adiecit: 'si modo uti licuerit,'
et conuersus ad proximos affirmauit fore ut sequenti
die luna se in aquario cruentaret factumque
aliquod existeret, de quo loquerentur homines
per terrarum orbem. at circa mediam noctem ita est
exterritus, ut e strato prosiliret. dehinc mane haruspicem ex Germania missum, qui consultus de fulgure
mutationem rerum praedixerat, audiit condemnauitque.

<milestone n="2" unit="section"/>
ac dum exulceratam in fronte uerrucam uehementius
scalpit, profluente sanguine: 'utinam,' inquit, 'hactenus.'
tunc horas requirenti pro quinta, quam metuebat, sexta
ex industria nuntiata est. his uelut transacto iam
periculo laetum festinantemque ad corporis curam
Parthenius cubiculo praepositus conuertit, nuntians esse
qui magnum nescio quid afferret, nec differendum. itaque
summotis omnibus in cubiculum se recepit atque ibi
occisus est.</p></div2>
<div2 type="chapter" n="17">
<milestone n="1" unit="section"/>
<p>De insidiarum caedisque genere haec fere diuulgata
sunt. cunctantibus conspiratis, quando et quo modo,
id est lauantemne an cenantem adgrederentur, Stephanus, Domitillae procurator et tunc interceptarum pecuniarum reus, consilium operamque obtulit. ac sinisteriore brachio uelut aegro lanis fasciisque per aliquot
dies ad auertendam suspicionem obuoluto, sub ipsam
horam dolonem interiecit; professusque conspirationis
indicium et ob hoc admissus legenti traditum a se
libellum et attonito suffodit inguina.
<milestone n="2" unit="section"/>
saucium ac repugnantem adorti Clodianus cornicularius et Maximus
Partheni libertus et Satur decurio cubiculariorum et
quidam e gladiatorio ludo uulneribus septem contrucidarunt. puer, qui curae Larum cubiculi ex consuetudine assistens interfuit caedi, hoc amplius narrabat,
iussum se a Domitiano ad primum statim uulnus
pugionem puluino subditum porrigere ac ministros
uocare, neque ad caput quidquam excepto capulo et
praeterea clausa omnia repperisse; atque illum interim
arrepto deductoque ad terram Stephano conluctatum
diu, dum modo ferrum extorquere, modo quanquam
laniatis digitis oculos effodere conatur.
<milestone n="3" unit="section"/></p>
<p>Occisus est XIIII.
Kal. Octb. anno aetatis quadragensimo quinto, imperii quinto decimo. cadauer eius
populari sandapila per uispillones exportatum Phyllis
nutrix in suburbano suo Latina uia funerauit, sed reliquias templo Flauiae gentis clam intulit cineribusque
Iuliae Titi filiae, quam et ipsam educarat, conmiscuit.</p></div2>
<div2 type="chapter" n="18">
<milestone n="1" unit="section"/>
<p>Statura fuit procera, uultu modesto ruborisque
pleno, grandibus oculis, uerum acie hebetiore; praeterea
pulcher ac decens, maxime in iuuenta, et quidem toto
corpore exceptis pedibus, quorum digitos restrictiores
habebat; postea caluitio quoque deformis et obesitate
uentris et crurum gracilitate, quae tamen ei ualitudine longa remacruerant.
<milestone n="2" unit="section"/>
commendari se uerecundia
oris adeo sentiebat, ut apud senatum sic quondam iactauerit: 'usque adhoc certe et animum meum
probastis et uultum.' caluitio ita offendebatur, ut
in contumeliam suam traheret, si cui alii ioco uel iurgio
obiectaretur; quamuis libello, quem de cura capillorum ad amicum edidit, haec etiam, simul illum seque
consolans, inseruerit:</p>
<l>'<foreign lang="greek">ou)x o(ra/a|s, oi(=os ka)gw\ kalo/s te me/gas te;</foreign>
eadem me tamen manent capillorum fata, et
forti animo fero comam in adulescentia senescentem. scias nec gratius quicquam decore nec
breuius.'</l></div2>
<div2 type="chapter" n="19">
<milestone n="1" unit="section"/><p>laboris impatiens pedibus per urbem non
temere ambulauit, in expeditione et agmine equo
rarius, lectica assidue uectus est armorum nullo,
sagittarum uel praecipuo studio tenebatur. centenas
uarii generis feras saepe in Albano secessu conficientem
spectauere plerique atque etiam ex industria ita quarundam capita figentem, ut duobus ictibus quasi cornua efficeret. nonnumquam in pueri procul stantis
praebentisque pro scopulo dispansam dexterae manus
palmam sagittas tanta arte derexit, ut omnes per interualla digitorum innocue euaderent.</p></div2>
<div2 type="chapter" n="20">
<milestone n="1" unit="section"/>
<p>Liberalia studia imperii initio neglexit, quanquam
bibliothecas incendio absumptas impensissime reparare
curasset, exemplaribus undique petitis missisque Alexandream qui describerent emendarentque. numquam
tamen aut historiae carminibusue noscendis operam
ullam aut stilo uel necessario dedit. praeter commentarios et acta Tiberi Caesaris nihil lectitabat; epistulas orationesque et edicta alieno formabat ingenio.
sermonis tamen nec inelegantis, dictorum interdum
etiam notabilium: 'uellem,' inquit, 'tam formosus
esse, quam Maecius sibi uidetur'; et cuiusdam
caput uarietate capilli subrutilum et incanum perfusam niuem mulso dixit.</p></div2>
<div2 type="chapter" n="21">
<milestone n="1" unit="section"/><p>condicionem principum miserrimam aiebat, quibus de coniuratione comperta non crederetur nisi occisis.</p>
<p>Quotiens otium esset, alea se oblectabat, etiam
profestis diebus matutinisque horis, ac lauabat de die
prandebatque ad satietatem, ut non temere super cenam
praeter Matianum malum et modicam in ampulla
potiunculam sumeret. conuiuabatur frequenter ac
large, sed paene raptim; certe non ultra solis occasum
nec ut postea comisaretur. nam ad horam somni nihil
aliud quam solus secreto deambulabat.</p></div2>
<div2 type="chapter" n="22">
<milestone n="1" unit="section"/>
<p>Libidinis nimiae, assiduitatem concubitus uelut exercitationis genus clinopalen uocabat; eratque fama,
quasi concubinas ipse deuelleret nataretque inter uulgatissimas meretrices. fratris filiam adhuc uirginem
oblatam in matrimonium sibi cum deuinctus Domitiae
nuptiis pertinacissime recusasset, non multo post alii
conlocatam corrupit ultro et quidem uiuo etiam tum
Tito; mox patre ac uiro orbatam ardentissime palamque dilexit, ut etiam causa mortis extiterit coactae conceptum a se abigere.</p></div2>
<div2 type="chapter" n="23">
<milestone n="1" unit="section"/>
<p>Occisum eum populus indifferenter, miles grauissime
tulit statimque Diuum appellare conatus est, paratus
et ulcisci, nisi duces defuissent; quod quidem paulo
post fecit expostulatis ad poenam pertinacissime caedis
auctoribus. contra senatus adeo laetatus est, ut repleta
certatim curia non temperaret, quin mortuum contumeliosissimo atque acerbissimo adclamationum genere
laceraret, scalas etiam inferri clipeosque et imagines
eius coram detrahi et ibidem solo affligi iuberet, nouissime eradendos ubique titulos abolendamque omnem
memoriam decerneret.

<milestone n="2" unit="section"/></p>
<p>Ante paucos quam occideretur menses cornix in
Capitolio elocuta est: <foreign lang="greek">e)/stai pa/nta kalw=s</foreign>, nec defuit
qui ostentum sic interpretaretur:</p>
<l>nuper Tarpeio quae sedit culmine cornix</l>
<l>'est bene' non potuit dicere, dixit: 'erit'.
ipsum etiam Domitianum ferunt somniasse gibbam sibi
pone ceruicem auream enatam, pro certoque habuisse
beatiorem post se laetioremque portendi rei publicae
statum, sicut sane breui euenit abstinentia et moderatione insequentium principum.
</l></div2>
</div1>
</body>
</text>
</TEI.2>
