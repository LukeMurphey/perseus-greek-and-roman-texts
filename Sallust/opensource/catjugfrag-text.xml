<?xml version="1.0"?> 
<!DOCTYPE TEI.2 PUBLIC "-//TEI P4//DTD Main DTD Driver File//EN" "http://www.tei-c.org/Guidelines/DTD/tei2.dtd" [ 
<!ENTITY % TEI.XML "INCLUDE"> 
<!ENTITY % PersProse PUBLIC "-//Perseus P4//DTD Perseus Prose//EN" "http://www.perseus.tufts.edu/DTD/1.0/PersProse.dtd" > 
%PersProse; 
]>
<TEI.2>
    <teiHeader type="text" status="new">
        <fileDesc>
            <titleStmt>
            	<title type="sub">Catilina, Iugurtha, Orationes Et Epistulae</title>
                <author n="Sal.">Sallust</author>
                <editor role="editor" n="Ahlberg">Axel W. Ahlberg</editor> &responsibility;
                &fund.AnnCPB; </titleStmt>
            <extent>About 100Kb</extent> &Perseus.publish; <sourceDesc>
                <biblStruct>
                    <monogr>
                        <author>C. Sallusti Crispi</author>
                    	<title>Catilina, Iugurtha, Orationes Et Epistulae Excerptae De Historiis</title>
                    	<editor role="editor" n="Ahlberg">Axel W. Ahlberg</editor>
                    	<imprint>
                    		<pubPlace>Leipzig</pubPlace>
                            <publisher>Teubner</publisher>
                            <date>1919</date>
                        </imprint>
                    </monogr>
                </biblStruct>
            </sourceDesc>
        </fileDesc>
        <encodingDesc>
        	<refsDecl doctype="TEI.2">
        		<state unit="text"/>
        		<state unit="chapter"/>
        	</refsDecl>
        	<refsDecl doctype="TEI.2" n="text=Hist.">
        		<state unit="text"/>
        		<state unit="book"/>
        		<state unit="section"/>
        	</refsDecl>
        </encodingDesc>
        <profileDesc>
            <langUsage>
                <language id="la">Latin</language>
                <language id="greek">Greek</language>
            </langUsage>
        </profileDesc>
        <revisionDesc>
            <change>
                <date>2006</date>
                <respStmt>
                    <name>GRC</name>
                    <resp>tagging</resp>
                </respStmt>
                <item/>
            </change>
        </revisionDesc>
    </teiHeader>
    <text>
        <group>
            <text lang="la" n="Cat."> <body> <pb id="p.2"/> <head>C. Sallusti Crispi Catilinae Coniuratio</head>
<p>
<milestone unit="chapter" n="1"/>
<milestone unit="section" n="1"/>Omnis homines, qui sese student praestare ceteris animalibus, summa ope niti decet, ne vitam silentio transeant veluti pecora, quae natura prona atque ventri oboedientia finxit.
<milestone unit="section" n="2"/>sed nostra omnis vis in animo et corpore sita est: animi imperio, corporis servitio magis utimur; alterum nobis cum dis, alterum cum beluis commune est.
<milestone unit="section" n="3"/>quo mihi rectius videtur ingeni quam virium opibus gloriam quaerere, et quoniam vita ipsa qua fruimur brevis est, memoriam nostri quam maxume longam efficere.
<milestone unit="section" n="4"/>nam divitiarum et formae gloria fluxa atque fragilis est, virtus clara aeternaque habetur.</p>
<p>
<milestone unit="section" n="5"/>Sed diu magnum inter mortalis certamen fuit, vine corporis an virtute animi res militaris magis procederet.
<milestone unit="section" n="6"/>nam et prius quam incipias consulto et ubi consulueris mature facto opus est.
<milestone unit="section" n="7"/>ita utrumque per <pb id="p.3"/> se indigens alterum alterius auxilio eget.
<milestone unit="chapter" n="2"/>
<milestone unit="section" n="1"/>igitur initio reges &mdash; nam in terris nomen imperi id primum fuit&mdash; divorsi pars ingenium, alii corpus exercebant: etiam tum vita hominum sine cupiditate agitabatur; sua quoique satis placebant.
<milestone unit="section" n="2"/>postea vero quam in Asia Cyrus, in Graecia Lacedaemonii et Athenienses coepere urbis atque nationes subigere, lubidinem dominandi causam belli habere, maxumam gloriam in maxumo imperio putare, tum demum periculo atque negotiis compertum est in bello plurumum ingenium posse.
<milestone unit="section" n="3"/>quod si regum atque imperatorum animi virtus in pace ita ut in bello valeret, aequabilius atque constantius sese res humanae haberent, neque aliud alio ferri neque mutari ac misceri omnia cerneres.
<milestone unit="section" n="4"/>nam imperium facile iis artibus retinetur, quibus initio partum est.
<milestone unit="section" n="5"/>verum ubi pro labore desidia, pro continentia et aequitate lubido atque superbia invasere, fortuna simul cum moribus inmutatur.
<milestone unit="section" n="6"/>ita imperium semper ad optumum quemque a minus bono transfertur.</p>
<p>
<milestone unit="section" n="7"/>Quae homines arant navigant aedificant, virtuti omnia parent.
<milestone unit="section" n="8"/>sed multi mortales, dediti ventri atque somno, indocti incultique vitam sicuti peregrinantes transiere; quibus profecto contra naturam corpus voluptati, anima oneri fuit. eorum ego vitam mortemque <pb id="p.4"/> iuxta aestumo, quoniam de utraque siletur.
<milestone unit="section" n="9"/>verum enim vero is demum mihi vivere atque frui anima videtur, qui aliquo negotio intentus praeclari facinoris aut artis bonae famam quaerit.</p>
<p>Sed in magna copia rerum aliud alii natura iter ostendit.
<milestone unit="chapter" n="3"/>
<milestone unit="section" n="1"/>pulchrum est bene facere rei publicae, etiam bene dicere haud absurdum est; vel pace vel bello clarum fieri licet; et qui fecere et qui facta aliorum scripsere, multi laudantur.
<milestone unit="section" n="2"/>ac mihi quidem, tametsi haudquaquam par gloria sequitur scriptorem et auctorem rerum, tamen in primis arduom videtur res gestas scribere: primum quod facta dictis exaequanda sunt; dehinc quia plerique quae delicta reprehenderis malevolentia et invidia dicta putant, ubi de magna virtute atque gloria bonorum memores, quae sibi quisque facilia factu putat, aequo animo accipit, supra ea veluti ficta pro falsis ducit.</p>
<p>
<milestone unit="section" n="3"/>Sed ego adulescentulus initio sicuti plerique studio ad rem publicam latus sum, ibique mihi multa advorsa fuere. nam pro pudore, pro abstinentia, pro virtute audacia largitio avaritia vigebant.
<milestone unit="section" n="4"/>quae tametsi animus aspernabatur insolens malarum artium, tamen inter tanta vitia imbecilla aetas ambitione corrupta tenebatur; ac me,
<milestone unit="section" n="5"/>quom ab reliquorum malis moribus dissentirem, nihilo minus honoris cupido eadem qua ceteros fama atque invidia vexabat.
<milestone unit="chapter" n="4"/>
<milestone unit="section" n="1"/>igitur ubi animus <pb id="p.5"/> ex multis miseriis atque periculis requievit et mihi reliquam aetatem a re publica procul habendam decrevi, non fuit consilium socordia atque desidia bonum otium conterere, neque vero agrum colundo aut venando, servilibus officiis, intentum aetatem agere;
<milestone unit="section" n="2"/>sed a quo incepto studioque me ambitio mala detinuerat, eodem regressus statui res gestas populi Romani carptim, ut quaeque memoria digna videbantur, perscribere, eo magis quod mihi a spe metu partibus rei publicae animus liber erat.</p>
<p>
<milestone unit="section" n="3"/>Igitur de Catilinae coniuratione quam verissume potero paucis absolvam;
<milestone unit="section" n="4"/>nam id facinus in primis ego memorabile existumo sceleris atque periculi novitate.
<milestone unit="section" n="5"/>de quoius hominis moribus pauca prius explananda sunt, quam initium narrandi faciam.</p>
<p>
<milestone unit="chapter" n="5"/>
<milestone unit="section" n="1"/>L. Catilina, nobili genere natus, fuit magna vi et animi et corporis sed ingenio malo pravoque.
<milestone unit="section" n="2"/>huic ab adulescentia bella intestina caedes rapinae discordia civilis grata fuere, ibique iuventutem suam exercuit.
<milestone unit="section" n="3"/>corpus patiens inediae algoris vigiliae supra quam quoiquam credibile est.
<milestone unit="section" n="4"/>animus audax subdolus varius, quoius rei lubet simulator ac dissimulator, alieni adpetens sui profusus, ardens in cupiditatibus; satis eloquentiae, sapientiae parum.
<milestone unit="section" n="5"/>vastus animus inmoderata incredibilia nimis alta semper cupiebat.
<milestone unit="section" n="6"/>hunc post dominationem <pb id="p.6"/>  L. Sullae lubido maxuma invaserat rei publicae capiundae; neque id quibus modis adsequeretur, dum sibi regnum pararet, quicquam pensi habebat.
<milestone unit="section" n="7"/>agitabatur magis magisque in dies animus ferox inopia rei familiaris et conscientia scelerum, quae utraque iis artibus auxerat, quas supra memoravi.
<milestone unit="section" n="8"/>incitabant praeterea corrupti civitatis mores, quos pessuma ac divorsa inter se mala, luxuria atque avaritia, vexabant.</p>
<p>
<milestone unit="section" n="9"/>Res ipsa hortari videtur, quoniam de moribus civitatis tempus admonuit, supra repetere ac paucis instituta maiorum domi militiaeque, quo modo rem publicam habuerint quantamque reliquerint, ut paulatim inmutata ex pulcherruma &lt;atque optuma&gt; pessuma ac flagitiosissuma facta sit, disserere.</p>
<p>
<milestone unit="chapter" n="6"/>
<milestone unit="section" n="1"/>Urbem Romam, sicuti ego accepi, condidere atque habuere initio Troiani, qui Aenea duce profugi sedibus incertis vagabantur, cumque iis Aborigines, genus hominum agreste, sine legibus, sine imperio, liberum atque solutum.
<milestone unit="section" n="2"/>hi postquam in una moenia convenere, dispari genere, dissimili lingua, alius alio more viventes, incredibile memoratu est quam facile coaluerint: &lt;ita brevi multitudo dispersa atque vaga concordia civitas facta erat&gt;.
<milestone unit="section" n="3" />sed postquam res eorum civibus moribus agris aucta satis prospera satisque pollens videbatur, sicuti pleraque mortalium habentur, invidia ex opulentia orta est.
<milestone unit="section" n="4"/>igitur reges populique finitumi bello temptare, <pb id="p.7"/> pauci ex amicis auxilio esse: nam ceteri metu perculsi a periculis aberant.
<milestone unit="section" n="5" />at Romani domi militiaeque intenti festinare, parare, alius alium hortari, hostibus obviam ire, libertatem patriam parentisque armis tegere. post ubi pericula virtute propulerant, sociis atque amicis auxilia portabant, magisque dandis quam accipiundis beneficiis amicitias parabant.
<milestone unit="section" n="6"/>imperium legitumum, nomen imperi regium habebant. delecti, quibus corpus annis infirmum, ingenium sapientia validum erat, rei publicae consultabant: hi vel aetate vel curae similitudine patres appellabantur.
<milestone unit="section" n="7"/>post ubi regium imperium quod initio conservandae libertatis atque augendae rei publicae fuerat, in superbiam dominationemque se convortit, inmutato more annua imperia binosque imperatores sibi fecere: eo modo minume posse putabant per licentiam insolescere animum humanum.</p>
<p>
<milestone unit="chapter" n="7"/>
<milestone unit="section" n="1"/>Sed ea tempestate coepere se quisque magis extollere magisque ingenium in promptu habere.
<milestone unit="section" n="2"/>nam regibus boni quam mali suspectiores sunt, semperque iis aliena virtus formidulosa est.
<milestone unit="section" n="3"/>sed civitas incredibile memoratu est adepta libertate quantum brevi creverit: tanta cupido gloriae incesserat.
<milestone unit="section" n="4"/>iam primum iuventus, simul ac belli patiens erat, in castris per laborem usum militiae discebat, magisque in decoris armis et militaribus equis quam in scortis atque conviviis lubidinem habebant.
<milestone unit="section" n="5"/>igitur talibus viris non labor insolitus, non <pb id="p.8"/> locus ullus asper aut arduos erat, non armatus hostis formidulosus: virtus omnia domuerat.
<milestone unit="section" n="6"/>sed gloriae maxumum certamen inter ipsos erat: se quisque hostem ferire, murum ascendere, conspici, dum tale facinus faceret, properabat. eas divitias, eam bonam famam magnamque nobilitatem putabant. laudis avidi, pecuniae liberales erant; gloriam ingentem, divitias honestas volebant.
<milestone unit="section" n="7"/>memorare possum, quibus in locis maxumas hostium copias populus Romanus parva manu fuderit, quas urbis natura munitas pugnando ceperit, ni ea res longius nos ab incepto traheret.</p>
<p>
<milestone unit="chapter" n="8"/>
<milestone unit="section" n="1"/>Sed profecto fortuna in omni re dominatur; ea res cunctas ex lubidine magis quam ex vero celebrat obscuratque.
<milestone unit="section" n="2" />Atheniensium res gestae, sicuti ego aestumo, satis amplae magnificaeque fuere, verum aliquanto minores tamen quam fama feruntur.
<milestone unit="section" n="3"/>sed quia provenere ibi scriptorum magna ingenia, per terrarum orbem Atheniensium facta pro maxumis celebrantur.
<milestone unit="section" n="4"/>ita eorum qui fecere virtus tanta habetur, quantum eam verbis potuere extollere praeclara ingenia.
<milestone unit="section" n="5"/>at populo Romano numquam ea copia fuit, quia prudentissumus quisque maxume negotiosus erat, ingenium nemo sine corpore exercebat, optumus quisque facere quam dicere, sua ab <pb id="p.9" /> aliis bene facta laudari quam ipse aliorum narrare malebat.</p>
<p>
<milestone unit="chapter" n="9"/>
<milestone unit="section" n="1"/>Igitur domi militiaeque boni mores colebantur; concordia maxuma, minuma avaritia erat; ius bonumque apud eos non legibus magis quam natura valebat.
<milestone unit="section" n="2"/>iurgia discordias simultates cum hostibus exercebant, cives cum civibus de virtute certabant. in suppliciis deorum magnifici, domi parci, in amicos fideles erant.
<milestone unit="section" n="3"/>duabus his artibus, audacia in bello, ubi pax evenerat aequitate, seque remque publicam curabant.
<milestone unit="section" n="4"/>quarum rerum ego maxuma documenta haec habeo, quod in bello saepius vindicatum est in eos, qui contra imperium in hostem pugnaverant quique tardius revocati proelio excesserant, quam qui signa relinquere aut pulsi loco cedere ausi erant;
<milestone unit="section" n="5"/>in pace vero quod beneficiis magis quam metu imperium agitabant et accepta iniuria ignoscere quam persequi malebant.</p>
<p>
<milestone unit="chapter" n="10"/>
<milestone unit="section" n="1"/>Sed ubi labore atque iustitia res publica crevit, reges magni bello domiti, nationes ferae et populi ingentes vi subacti, Carthago aemula imperi Romani ab stirpe interiit, cuncta maria terraeque patebant, saevire fortuna ac miscere omnia coepit.
<milestone unit="section" n="2" />qui labores, pericula, dubias atque asperas res facile toleraverant, iis otium divitiaeque, optanda alias, oneri miseriaeque fuere.
<milestone unit="section" n="3"/>igitur primo pecuniae, deinde imperi cupido crevit: ea quasi materies omnium malorum fuere. namque avaritia fidem probitatem ceterasque artis bonas subvortit;
<milestone unit="section" n="4" />pro his superbiam, crudelitatem, deos neglegere, omnia venalia habere edocuit.
<milestone unit="section" n="5"/>ambitio multos mortalis falsos fieri <pb id="p.10"/> subegit, aliud clausum in pectore aliud in lingua promptum habere, amicitias inimicitiasque non ex re sed ex commodo aestumare, magisque voltum quam ingenium bonum habere.
<milestone unit="section" n="6"/>haec primo paulatim crescere, interdum vindicari; post ubi contagio quasi pestilentia invasit, civitas inmutata, imperium ex iustissumo atque optumo crudele intolerandumque factum.</p>
<p>
<milestone unit="chapter" n="11"/>
<milestone unit="section" n="1"/>Sed primo magis ambitio quam avaritia animos hominum exercebat, quod tamen vitium propius virtutem erat.
<milestone unit="section" n="2"/>nam gloriam honorem imperium bonus et ignavos aeque sibi exoptant; sed ille vera via nititur, huic quia bonae artes desunt, dolis atque fallaciis contendit.
<milestone unit="section" n="3"/>avaritia pecuniae studium habet, quam nemo sapiens concupivit: ea quasi venenis malis inbuta corpus animumque virilem effeminat, semper infinita &lt;et&gt; insatiabilis est, neque copia neque inopia minuitur.
<milestone unit="section" n="4"/>sed postquam L. Sulla armis recepta re publica bonis initiis malos eventus habuit, rapere omnes &lt;omnes&gt; trahere, domum alius alius agros cupere, neque modum neque modestiam victores habere, foeda crudeliaque in civis facinora facere.
<milestone unit="section" n="5"/>huc adcedebat quod L. Sulla exercitum, quem in Asia ductaverat, quo sibi fidum faceret, contra morem maiorum luxuriose nimisque liberaliter habuerat. loca amoena voluptaria facile in otio ferocis militum animos molliverant:
<milestone unit="section" n="6"/>ibi primum insuevit exercitus <pb id="p.11"/> populi Romani amare potare, signa tabulas pictas vasa caelata mirari, ea privatim et publice rapere, delubra spoliare, sacra profanaque omnia polluere.
<milestone unit="section" n="7"/>igitur ii milites, postquam victoriam adepti sunt, nihil reliqui victis fecere.
<milestone unit="section" n="8"/>quippe secundae res sapientium animos fatigant: ne illi corruptis moribus victoriae temperarent.</p>
<p>
<milestone unit="chapter" n="12"/>
<milestone unit="section" n="1"/>Postquam divitiae honori esse coepere et eas gloria imperium potentia sequebatur, hebescere virtus, paupertas probro haberi, innocentia pro malevolentia duci coepit.
<milestone unit="section" n="2"/>igitur ex divitiis iuventutem luxuria atque avaritia cum superbia invasere: rapere consumere, sua parvi pendere aliena cupere, pudorem pudicitiam, divina atque humana promiscua, nihil pensi neque moderati habere.
<milestone unit="section" n="3"/>operae pretium est, quom domos atque villas cognoveris in urbium modum exaedificatas, visere templa deorum, quae nostri maiores religiosissumi mortales fecere.
<milestone unit="section" n="4" />verum illi delubra deorum pietate, domos suas gloria decorabant, neque victis quicquam praeter iniuriae licentiam eripiebant.
<milestone unit="section" n="5"/>at hi contra, ignavissumi homines, per summum scelus omnia ea sociis adimere, quae fortissumi viri victores reliquerant: proinde quasi iniuriam facere id demum esset imperio uti.
<milestone unit="chapter" n="13"/>
<milestone unit="section" n="1"/>nam quid ea memorem, quae nisi iis qui videre nemini credibilia sunt, a privatis compluribus subvorsos montis, maria <pb id="p.12"/> constrata esse?
<milestone unit="section" n="2"/>quibus mihi videntur ludibrio fuisse divitiae: quippe quas honeste habere licebat, abuti per turpitudinem properabant.
<milestone unit="section" n="3"/>sed lubido stupri ganeae ceterique cultus non minor incesserat: viri muliebria pati, mulieres pudicitiam in propatulo habere; vescendi causa terra marique omnia exquirere; dormire prius quam somni cupido esset; non famem aut sitim, neque frigus neque lassitudinem opperiri, sed ea omnia luxu antecapere.
<milestone unit="section" n="4"/>haec iuventutem, ubi familiares opes defecerant,
<milestone unit="section" n="5" />ad facinora incendebant: animus inbutus malis artibus haud facile lubidinibus carebat; eo profusius omnibus modis quaestui atque sumptui deditus erat.</p>
<p>
<milestone unit="chapter" n="14"/>
<milestone unit="section" n="1"/>In tanta tamque corrupta civitate Catilina, id quod factu facillumum erat, omnium flagitiorum atque facinorum circum se tamquam stipatorum catervas habebat.
<milestone unit="section" n="2"/>nam quicumque inpudicus adulter ganeo manu ventre pene bona patria laceraverat, quique alienum aes grande conflaverat, quo flagitium aut facinus redimeret,
<milestone unit="section" n="3"/>praeterea omnes undique parricidae sacrilegi convicti iudiciis aut pro factis iudicium timentes, ad hoc quos manus atque lingua periurio aut sanguine civili alebat, postremo omnes quos flagitium egestas conscius animus exagitabat, ii Catilinae proxumi familiaresque erant.
<milestone unit="section" n="4"/>quod si quis etiam a culpa vacuos in amicitiam eius inciderat, cottidiano usu atque illecebris <pb id="p.13"/> facile par similisque ceteris efficiebatur.
<milestone unit="section" n="5"/>sed maxume adulescentium familiaritates adpetebat: eorum animi molles et aetate fluxi dolis haud difficulter capiebantur.
<milestone unit="section" n="6"/>nam ut quoiusque studium ex aetate flagrabat, aliis scorta praebere, aliis canes atque equos mercari; postremo neque sumptui neque modestiae suae parcere, dum illos obnoxios fidosque sibi faceret.
<milestone unit="section" n="7"/>scio fuisse nonnullos, qui ita existumarent iuventutem, quae domum Catilinae frequentabat, parum honeste pudicitiam habuisse; sed ex aliis rebus magis quam quod quoiquam id compertum foret haec fama valebat.</p>
<p>
<milestone unit="chapter" n="15"/>
<milestone unit="section" n="1"/>Iam primum adulescens Catilina multa nefanda stupra fecerat, cum virgine nobili, cum sacerdote Vestae, alia huiusce modi contra ius fasque.
<milestone unit="section" n="2"/>postremo captus amore Aureliae Orestillae, quoius praeter formam nihil umquam bonus laudavit, quod ea nubere illi dubitabat timens privignum adulta aetate, pro certo creditur necato filio vacuam domum scelestis nuptiis fecisse.
<milestone unit="section" n="3"/>quae quidem res mihi in primis videtur causa fuisse facinus maturandi.
<milestone unit="section" n="4"/>namque animus inpurus, dis hominibusque infestus, neque vigiliis neque quietibus sedari poterat: ita conscientia mentem excitam vastabat.
<milestone unit="section" n="5"/>igitur colos ei exanguis, foedi oculi, citus modo modo tardus incessus: prorsus in facie voltuque vecordia inerat.</p>
<p>
<milestone unit="chapter" n="16"/>
<milestone unit="section" n="1"/>Sed iuventutem, quam, ut supra diximus, illexerat, multis modis mala facinora edocebat.
<milestone unit="section" n="2"/>ex illis testis signatoresque falsos commodare; fidem fortunas <pb id="p.14"/> pericula vilia habere; post ubi eorum famam atque pudorem adtriverat, maiora alia imperabat.
<milestone unit="section" n="3" />si causa peccandi in praesens minus suppetebat, nihilo minus insontis sicuti sontis circumvenire iugulare: scilicet ne per otium torpescerent manus aut animus, gratuito potius malus atque crudelis erat.</p>
<p>
<milestone unit="section" n="4"/>His amicis sociisque confisus Catilina, simul quod aes alienum per omnis terras ingens erat et quod plerique Sullani milites, largius suo usi, rapinarum et victoriae veteris memores civile bellum exoptabant, opprimundae rei publicae consilium cepit.
<milestone unit="section" n="5"/>in Italia nullus exercitus, Cn. Pompeius in extremis terris bellum gerebat; ipsi consulatum petenti magna spes, senatus nihil sane intentus: tutae tranquillaeque res omnes, sed ea prorsus opportuna Catilinae.</p>
<p>
<milestone unit="chapter" n="17"/>
<milestone unit="section" n="1"/>Igitur circiter kalendas Iunias L. Caesare et C. Figulo consulibus primo singulos appellare; hortari alios alios temptare; opes suas, inparatam rem publicam, magna praemia coniurationis docere.
<milestone unit="section" n="2"/>ubi satis explorata sunt quae voluit, in unum omnis convocat, quibus maxuma necessitudo et plurumum audaciae inerat.
<milestone unit="section" n="3"/>eo convenere senatorii ordinis P. Lentulus Sura, P. Autronius, L. Cassius Longinus, C. Cethegus, P. et Ser. Sullae Ser. filii, L. Vargunteius, Q. Annius, M. Porcius Laeca, L. Bestia,
<milestone unit="section" n="4"/>Q. Curius; praeterea ex equestri ordine M. Fulvius Nobilior, L. Statilius, P. Gabinius Capito, C. Cornelius; ad hoc multi ex coloniis et municipiis domi nobiles.
<milestone unit="section" n="5"/>erant praeterea complures paulo occultius consili huiusce participes nobiles, quos magis dominationis spes hortabatur quam inopia aut alia necessitudo.
<milestone unit="section" n="6"/>ceterum iuventus pleraque sed maxume nobilium Catilinae inceptis favebat: quibus in otio vel magnifice <pb id="p.15"/> vel molliter vivere copia erat; incerta pro certis, bellum quam pacem malebant.
<milestone unit="section" n="7" />fuere item ea tempestate qui crederent M. Licinium Crassum non ignarum eius consili fuisse: quia Cn. Pompeius, invisus ipsi, magnum exercitum ductabat, quoiusvis opes voluisse contra illius potentiam crescere, simul confisum, si coniuratio valuisset, facile apud illos principem se fore.</p>
<p>
<milestone unit="chapter" n="18"/>
<milestone unit="section" n="1"/>Sed antea item coniuravere pauci contra rem publicam, in quibus Catilina fuit.
<milestone unit="section" n="2"/>de qua quam verissume potero dicam. L. Tullo et M'. Lepido consulibus P. Autronius et P. Sulla designati consules legibus ambitus interrogati poenas dederant.
<milestone unit="section" n="3"/>post paulo Catilina pecuniarum repetundarum reus prohibitus erat consulatum petere, quod intra legitumos dies profiteri nequiverat.
<milestone unit="section" n="4"/>erat eodem tempore Cn. Piso, adulescens nobilis, summae audaciae, egens, factiosus, quem ad perturbandam rem publicam inopia atque mali mores stimulabant.
<milestone unit="section" n="5"/>cum hoc Catilina et Autronius circiter Nonas Decembris consilio communicato parabant in Capitolio Kalendis Ianuariis L. Cottam et L. Torquatum consules interficere, ipsi fascibus correptis Pisonem cum exercitu ad optinendas duas Hispanias mittere.
<milestone unit="section" n="6"/>ea re cognita rursus in Nonas Februarias consilium caedis transtulerant.
<milestone unit="section" n="7"/>iam tum non consulibus modo, sed plerisque senatoribus perniciem machinabantur.
<milestone unit="section" n="8"/>quod ni Catilina maturasset pro curia signum sociis dare, eo die post conditam urbem Romam pessumum facinus patratum foret. quia nondum frequentes armati convenerant, ea res consilium diremit.
<milestone unit="chapter" n="19"/>
<milestone unit="section" n="1"/>postea Piso in citeriorem Hispaniam quaestor pro praetore missus est adnitente Crasso, quod eum infestum inimicum Cn. Pompeio cognoverat. neque tamen senatus provinciam invitus dederat,
<milestone unit="section" n="2"/>quippe <pb id="p.16"/> foedum hominem a re publica procul esse volebat, simul quia boni complures praesidium in eo putabant et iam tum potentia Pompei formidulosa erat.
<milestone unit="section" n="3"/>sed is Piso in provincia ab equitibus Hispanis, quos in exercitu ductabat, iter faciens occisus est.
<milestone unit="section" n="4"/>sunt qui ita dicant imperia eius iniusta superba crudelia barbaros nequivisse pati; alii autem,
<milestone unit="section" n="5" />equites illos, Cn. Pompei veteres fidosque clientis, voluntate eius Pisonem aggressos: numquam Hispanos praeterea tale facinus fecisse, sed imperia saeva multa antea perpessos. nos eam rem in medio relinquemus.
<milestone unit="section" n="6"/>de superiore coniuratione satis dictum.</p>
<p>
<milestone unit="chapter" n="20"/>
<milestone unit="section" n="1"/>Catilina ubi eos, quos paulo ante memoravi, convenisse videt, tametsi, cum singulis multa saepe egerat, tamen in rem fore credens univorsos appellare et cohortari, in abditam partem aedium secedit atque ibi omnibus arbitris procul amotis orationem huiusce modi habuit:</p>
<p>
<milestone unit="section" n="2"/>'Ni virtus fidesque vostra spectata mihi forent, nequiquam opportuna res cecidisset; spes magna, dominatio in manibus frustra fuissent, neque ego per ignaviam aut vana ingenia incerta pro certis captarem.
<milestone unit="section" n="3"/>sed quia multis et magnis tempestatibus vos cognovi fortis fidosque mihi, eo animus ausus est maxumum atque pulcherrumum facinus incipere, simul quia vobis eadem quae mihi bona malaque esse intellexi; nam idem velle atque idem nolle,
<milestone unit="section" n="4"/>ea demum firma amicitia est.</p> <pb id="p.17"/>
<p>
<milestone unit="section" n="5"/>Sed ego quae mente agitavi, omnes iam antea divorsi audistis.
<milestone unit="section" n="6"/>ceterum mihi in dies magis animus accenditur, quom considero, quae condicio vitae futura sit, nisi nosmet ipsi vindicamus in libertatem.
<milestone unit="section" n="7"/>nam postquam res publica in paucorum potentium ius atque dicionem concessit, semper illis reges tetrarchae vectigales esse, populi nationes stipendia pendere; ceteri omnes, strenui boni, nobiles atque ignobiles, volgus fuimus sine gratia, sine auctoritate, iis obnoxii, quibus, si res publica valeret, formidini essemus.
<milestone unit="section" n="8" />itaque omnis gratia potentia honos divitiae apud illos sunt aut ubi illi volunt; nobis reliquere pericula repulsas iudicia egestatem.
<milestone unit="section" n="9"/>quae quo usque tandem patiemini, o fortissumi viri? nonne emori per virtutem praestat quam vitam miseram atque inhonestam, ubi alienae superbiae ludibrio fueris,
<milestone unit="section" n="10"/>per dedecus amittere? verum enim vero, pro deum atque hominum fidem, victoria in manu nobis est, viget aetas, animus valet; contra illis annis atque divitiis omnia consenuerunt. tantummodo incepto opus est, cetera res expediet.
<milestone unit="section" n="11"/>etenim quis mortalium, quoi virile ingenium est, tolerare potest illis divitias superare, quas profundant in extruendo mari et montibus coaequandis, nobis rem familiarem etiam ad necessaria deesse? illos binas aut amplius domos continuare, nobis larem familiarem nusquam ullum esse?
<milestone unit="section" n="12"/>quom tabulas signa toreumata emunt, nova diruunt, alia aedificant, postremo omnibus modis pecuniam trahunt vexant, tamen summa lubidine divitias suas vincere nequeunt.
<milestone unit="section" n="13" />at nobis est domi inopia, foris aes alienum, <pb id="p.18"/> mala res, spes multo asperior: denique quid reliqui habemus praeter miseram animam?</p>
<p>
<milestone unit="section" n="14"/>Quin igitur expergiscimini? en illa, illa quam saepe optastis libertas, praeterea divitiae decus gloria in oculis sita sunt; fortuna omnia ea victoribus praemia posuit.
<milestone unit="section" n="15"/>res tempus pericula egestas belli spolia magnifica magis quam oratio mea vos hortantur.
<milestone unit="section" n="16" />vel imperatore vel milite me utimini: neque animus neque corpus a vobis aberit.
<milestone unit="section" n="17"/>haec ipsa, ut spero, vobiscum una consul agam, nisi forte me animus fallit et vos servire magis quam imperare parati estis.'</p>
<p>
<milestone unit="chapter" n="21"/>
<milestone unit="section" n="1"/>Postquam accepere ea homines, quibus mala abunde omnia erant, sed neque res neque spes bona ulla, tametsi illis quieta movere magna merces videbatur, tamen postulavere plerique, ut proponeret, quae condicio belli foret, quae praemia armis peterent, quid ubique opis aut spei haberent.
<milestone unit="section" n="2"/>tum Catilina polliceri tabulas novas, proscriptionem locupletium, magistratus, sacerdotia, rapinas, alia omnia, quae bellum atque lubido victorum fert;
<milestone unit="section" n="3"/>praeterea esse in Hispania citeriore Pisonem, in Mauretania cum exercitu P. Sittium Nucerinum, consili sui participes; petere consulatum C. Antonium, quem sibi collegam fore speraret, hominem et familiarem et omnibus necessitudinibus circumventum; cum eo se consulem initium agundi facturum.
<milestone unit="section" n="4"/>ad hoc maledictis increpabat omnis bonos, suorum unum quemque nominans laudare: admonebat alium egestatis, alium cupiditatis suae, compluris periculi aut ignominiae, multos victoriae Sullanae, quibus ea praedae fuerat.
<milestone unit="section" n="5"/>postquam omnium animos alacris videt, cohortatus, ut petitionem suam curae haberent, conventum <pb id="p.19"/> dimisit.
<milestone unit="chapter" n="22"/>
<milestone unit="section" n="1"/>fuere ea tempestate qui dicerent Catilinam oratione habita, quom ad ius iurandum popularis sceleris sui adigeret, humani corporis sanguinem vino permixtum in pateris circumtulisse:
<milestone unit="section" n="2"/>inde quom post execrationem omnes degustavissent, sicuti in sollemnibus sacris fieri consuevit, aperuisse consilium suom, atque eo [dict]ita[re] fecisse, quo inter se fidi magis forent alius alii tanti facinoris conscii.
<milestone unit="section" n="3" />nonnulli ficta et haec et multa praeterea existumabant ab iis, qui Ciceronis invidiam quae postea orta est leniri credebant atrocitate sceleris eorum, qui poenas dederant. nobis ea res pro magnitudine parum comperta est.</p>
<p>
<milestone unit="chapter" n="23"/>
<milestone unit="section" n="1"/>Sed in ea coniuratione fuit Q. Curius, natus haud obscuro loco, flagitiis atque facinoribus coopertus, quem censores senatu probri gratia moverant.
<milestone unit="section" n="2"/>huic homini non minor vanitas inerat quam audacia: neque reticere quae audierat, neque suamet ipse scelera occultare, prorsus neque dicere neque facere quicquam pensi habebat.
<milestone unit="section" n="3"/>erat ei cum Fulvia, muliere nobili, stupri vetus consuetudo. quoi cum minus gratus esset, quia inopia minus largiri poterat, repente glorians maria montisque polliceri coepit et minari interdum ferro, ni sibi obnoxia foret, postremo ferocius agitare quam solitus erat.
<milestone unit="section" n="4"/>at Fulvia insolentia&lt;e&gt; Curi causa cognita tale periculum rei publicae haud occultum habuit, sed sublato auctore de Catilinae coniuratione quae quoque modo audierat compluribus narravit.</p> <pb id="p.20"/>
<p>
<milestone unit="section" n="5"/>Ea res in primis studia hominum accendit ad consulatum mandandum M. Tullio Ciceroni.
<milestone unit="section" n="6"/>namque antea pleraque nobilitas invidia aestuabat, et quasi pollui consulatum credebant, si eum quamvis egregius homo novos adeptus foret. sed ubi periculum advenit, invidia atque superbia post fuere.
<milestone unit="chapter" n="24"/>
<milestone unit="section" n="1"/>igitur comitiis habitis consules declarantur M. Tullius et C. Antonius. quod factum primo popularis coniurationis concusserat.
<milestone unit="section" n="2"/>neque tamen Catilinae furor minuebatur, sed in dies plura agitare: arma per Italiam locis opportunis parare, pecuniam sua aut amicorum fide sumptam mutuam Faesulas ad Manlium quendam portare, qui postea princeps fuit belli faciundi.
<milestone unit="section" n="3"/>ea tempestate plurumos quoiusque generis homines adscivisse sibi dicitur, mulieres etiam aliquot, quae primo ingentis sumptus stupro corporis toleraverant, post ubi aetas tantummodo quaestui neque luxuriae modum fecerat, aes alienum grande conflaverant.
<milestone unit="section" n="4"/>per eas se Catilina credebat posse servitia urbana sollicitare, urbem incendere, viros earum vel adiungere sibi vel interficere.</p>
<p>
<milestone unit="chapter" n="25"/>
<milestone unit="section" n="1"/>Sed in iis erat Sempronia, quae multa saepe virilis audaciae facinora commiserat.
<milestone unit="section" n="2"/>haec mulier genere atque forma, praeterea viro liberis satis fortunata fuit; litteris Graecis Latinis docta, psallere [et] saltare <pb id="p.21"/> elegantius quam necesse est probae, multa alia, quae instrumenta luxuriae sunt.
<milestone unit="section" n="3"/>sed ei cariora semper omnia quam decus atque pudicitia fuit; pecuniae an famae minus parceret, haud facile discerneres; lubido sic accensa, ut saepius peteret viros quam peteretur.
<milestone unit="section" n="4"/>sed ea saepe antehac fidem prodiderat, creditum abiuraverat, caedis conscia fuerat: luxuria atque inopia praeceps abierat.
<milestone unit="section" n="5" />verum ingenium eius haud absurdum: posse versus facere, iocum movere, sermone uti vel modesto vel molli vel procaci; prorsus multae facetiae multusque lepos inerat.</p>
<p>
<milestone unit="chapter" n="26"/>
<milestone unit="section" n="1"/>His rebus conparatis Catilina nihilo minus in proxumum annum consulatum petebat, sperans, si designatus foret, facile se ex voluntate Antonio usurum. neque interea quietus erat, sed omnibus modis insidias parabat Ciceroni.
<milestone unit="section" n="2"/>neque illi tamen ad cavendum dolus aut astutiae deerant.
<milestone unit="section" n="3"/>namque a principio' consulatus sui multa pollicendo per Fulviam effecerat, ut Q. Curius, de quo paulo ante memoravi, consilia Catilinae sibi proderet;
<milestone unit="section" n="4"/>ad hoc collegam suom Antonium pactione provinciae perpulerat, ne contra rem publicam sentiret; circum se praesidia amicorum atque clientium occulte habebat.
<milestone unit="section" n="5" />postquam dies comitiorum venit et Catilinae neque petitio neque insidiae quas consulibus in campo fecerat prospere cessere, constituit bellum facere et extrema omnia experiri, quoniam quae occulte temptaverat aspera foedaque evenerant.</p>
<p>
<milestone unit="chapter" n="27"/>
<milestone unit="section" n="1"/>Igitur C. Manlium Faesulas atque in eam partem Etruriae, Septimium quendam Camertem in agrum Picenum, C. Iulium in Apuliam dimisit, praeterea alium <pb id="p.22"/> alio, quem ubique opportunum sibi fore credebat.
<milestone unit="section" n="2"/>interea Romae multa simul moliri: consulibus insidias tendere, parare incendia, opportuna loca armatis hominibus obsidere; ipse cum telo esse, item alios iubere, hortari uti semper intenti paratique essent; dies noctisque festinare, vigilare, neque insomniis neque labore fatigari.
<milestone unit="section" n="3"/>postremo, ubi multa agitanti nihil procedit, rursus intempesta nocte coniurationis principes convocat per M. Porcium Laecam,
<milestone unit="section" n="4"/>ibique multa de ignavia eorum questus docet se Manlium praemisisse ad eam multitudinem, quam ad capiunda arma paraverat, item alios in alia loca opportuna, qui initium belli facerent, seque ad exercitum proficisci cupere, si prius Ciceronem oppressisset: eum suis consiliis multum officere.
<milestone unit="chapter" n="28"/>
<milestone unit="section" n="1"/>igitur perterritis ac dubitantibus ceteris C. Cornelius eques Romanus operam suam pollicitus et cum eo L. Vargunteius senator constituere ea nocte paulo post cum armatis hominibus sicuti salutatum introire ad Ciceronem ac de inproviso domi suae inparatum confodere.
<milestone unit="section" n="2"/>Curius ubi intellegit, quantum periculum consuli inpendeat, propere per Fulviam Ciceroni dolum qui parabatur enuntiat.
<milestone unit="section" n="3"/>ita illi ianua prohibiti tantum facinus frustra susceperant.</p>
<p>
<milestone unit="section" n="4"/>Interea Manlius in Etruria plebem sollicitare, egestate simul ac dolore iniuriae novarum rerum cupidam, quod Sullae dominatione agros bonaque omnia amiserat, praeterea latrones quoiusque generis, quorum in ea regione magna copia erat, nonnullos ex Sullanis coloniis, quibus lubido atque luxuria ex magnis rapinis nihil reliqui fecerant.</p>
<p>
<milestone unit="chapter" n="29"/>
<milestone unit="section" n="1"/>Ea cum Ciceroni nuntiarentur, ancipiti malo permotus, quod neque urbem ab insidiis privato consilio longius tueri poterat neque, exercitus Manli quantus aut quo consilio foret, satis compertum habebat, rem ad <pb id="p.23"/> senatum refert, iam antea volgi rumoribus exagitatam. itaque,
<milestone unit="section" n="2"/>quod plerumque in atroci negotio solet, senatus decrevit, darent operam consules, ne quid res publica detrimenti caperet.
<milestone unit="section" n="3"/>ea potestas per senatum more Romano magistratui maxuma permittitur: exercitum parare, bellum gerere, coercere omnibus modis socios atque civis, domi militiaeque imperium atque iudicium summum habere; aliter sine populi iussu nullius earum rerum consuli ius est.</p>
<p>
<milestone unit="chapter" n="30"/>
<milestone unit="section" n="1"/>Post paucos dies L. Saenius senator in senatu litteras recitavit, quas Faesulis adlatas sibi dicebat, in quibus scriptum erat C. Manlium arma cepisse cum magna multitudine ante diem VI Kalendas Novembris. simul,
<milestone unit="section" n="2"/>id quod in tali re solet, alii portenta atque prodigia nuntiabant, alii conventus fieri, arma portari, Capuae atque in Apulia servile bellum moveri.
<milestone unit="section" n="3"/>igitur senati decreto Q. Marcius Rex Faesulas, Q. Metellus Creticus in Apuliam
<milestone unit="section" n="4"/>circumque ea loca missi &mdash; hi utrique ad urbem imperatores erant, impediti ne triumpharent calumnia paucorum, quibus omnia honesta atque inhonesta vendere mos erat &mdash;,
<milestone unit="section" n="5"/>sed praetores Q. Pompeius Rufus Capuam, Q. Metellus Celer in agrum Picenum, iisque permissum, uti pro tempore atque periculo exercitum conpararent.
<milestone unit="section" n="6"/>ad hoc, si quis indicavisset de coniuratione, quae contra rem publicam facta erat, praemium servo libertatem et sestertia centum, libero inpunitatem eius rei et sestertia ducenta [milia],
<milestone unit="section" n="7"/>itemque decrevere, uti gladiatoriae familiae Capuam et in cetera municipia distribuerentur pro quoiusque opibus, Romae <pb id="p.24"/> per totam urbem vigiliae haberentur iisque minores magistratus praeessent.</p>
<p>
<milestone unit="chapter" n="31"/>
<milestone unit="section" n="1"/>Quis rebus permota civitas atque inmutata urbis facies erat. ex summa laetitia atque lascivia, quae diuturna quies pepererat,
<milestone unit="section" n="2"/>repente omnis tristitia invasit: festinare, trepidare, neque loco neque homini quoiquam satis credere, neque bellum gerere neque pacem habere, suo quisque metu pericula metiri.
<milestone unit="section" n="3"/>ad hoc mulieres, quibus rei publicae magnitudine belli timor insolitus incesserat, adflictare sese, manus supplices ad caelum tendere, miserari parvos liberos, rogitare omnia, &lt;omni rumore&gt; pavere, &lt;adripere omnia&gt; superbia atque deliciis omissis, sibi patriaeque diffidere.</p>
<p>
<milestone unit="section" n="4"/>At Catilinae crudelis animus eadem illa movebat, tametsi praesidia parabantur et ipse lege Plautia interrogatus erat ab L. Paulo.
<milestone unit="section" n="5"/>postremo dissimulandi causa aut sui expurgandi, sicut iurgio lacessitus foret, in senatum venit.
<milestone unit="section" n="6"/>tum M. Tullius consul, sive praesentiam eius timens sive ira conmotus, orationem habuit luculentam atque utilem rei publicae, quam postea scriptam edidit.
<milestone unit="section" n="7"/>sed ubi ille adsedit, Catilina, ut erat paratus ad dissimulanda omnia, demisso voltu, voce supplici postulare &lt;a&gt; patribus coepit, ne quid de se temere crederent: ea familia ortum, ita se ab adulescentia vitam instituisse, ut omnia bona in spe haberet; ne existumarent sibi, patricio homini, quoius ipsius atque maiorum pluruma beneficia in plebem Romanam essent, perdita re publica opus esse, quom eam servaret M. Tullius, inquilinus civis urbis Romae.
<milestone unit="section" n="8"/>ad hoc male dicta alia <pb id="p.25"/> quom adderet, obstrepere omnes, hostem atque parricidam vocare.
<milestone unit="section" n="9"/>tum ille furibundus 'quoniam quidem circumventus' inquit 'ab inimicis praeceps agor,
<milestone unit="chapter" n="32"/>
<milestone unit="section" n="1"/>incendium meum ruina restinguam.' deinde se ex curia domum proripuit. ibi multa ipse secum volvens, quod neque insidiae consuli procedebant et ab incendio intellegebat urbem vigiliis munitam, optumum factu credens exercitum augere ac, prius quam legiones scriberentur, multa antecapere, quae bello usui forent, nocte intempesta cum paucis in Manliana castra profectus est.
<milestone unit="section" n="2"/>sed Cethego atque Lentulo ceterisque, quorum cognoverat promptam audaciam, mandat, quibus rebus possent, opes factionis confirment, insidias consuli maturent, caedem incendia aliaque belli facinora parent: sese propediem cum magno exercitu ad urbem accessurum.</p>
<p>
<milestone unit="section" n="3"/>Dum haec Romae geruntur, C. Manlius ex suo numero legatos ad Marcium Regem mittit cum mandatis huiusce modi:</p>
<p>
<milestone unit="chapter" n="33"/>
<milestone unit="section" n="1"/>'Deos hominesque testamur, imperator, nos arma neque contra patriam cepisse neque quo periculum aliis faceremus, sed uti corpora nostra ab iniuria tuta forent, qui miseri, egentes violentia atque crudelitate faeneratorum plerique patria, sed omnes fama atque fortunis expertes sumus. neque quoiquam nostrum licuit more maiorum lege uti neque amisso patrimonio liberum corpus habere: tanta saevitia faeneratorum atque praetoris fuit.
<milestone unit="section" n="2" />saepe maiores vostrum, miseriti plebis Romanae, decretis suis inopiae eius opitulati sunt, ac novissume memoria nostra propter magnitudinem aeris alieni volentibus omnibus bonis argentum aere solutum est. <pb id="p.26"/>
<milestone unit="section" n="3"/>saepe ipsa plebs, aut dominandi studio permota aut superbia magistratuum, armata a patribus secessit.
<milestone unit="section" n="4"/>at nos non imperium neque divitias petimus, quarum rerum causa bella atque certamina omnia inter mortalis sunt, sed libertatem, quam nemo bonus nisi cum anima simul amittit.
<milestone unit="section" n="5"/>te atque senatum obtestamur, consulatis miseris civibus, legis praesidium quod iniquitas praetoris eripuit restituatis, neve nobis eam neccessitudinem inponatis, ut quaeramus, quonam modo maxume ulti sanguinem nostrum pereamus.'</p>
<p>
<milestone unit="chapter" n="34"/>
<milestone unit="section" n="1"/>Ad haec Q. Marcius respondit, si quid ab senatu petere vellent, ab armis discedant, Romam supplices proficiscantur: ea mansuetudine atque misericordia senatum populi Romani semper fuisse, ut nemo umquam ab eo frustra auxilium petiverit.</p>
<p>
<milestone unit="section" n="2"/>At Catilina ex itinere plerisque consularibus, praeterea optumo quoique litteras mittit: se falsis criminibus circumventum, quoniam factioni inimicorum resistere nequiverit, fortunae cedere, Massiliam in exilium proficisci, non quo sibi tanti sceleris conscius esset, sed uti res publica quieta foret neve ex sua contentione seditio oreretur.
<milestone unit="section" n="3" />ab his longe divorsas litteras Q. Catulus in senatu recitavit, quas sibi nomine Catilinae redditas dicebat. earum exemplum infra scriptum est.</p>
<p>
<milestone unit="chapter" n="35"/>
<milestone unit="section" n="1"/>'L. Catilina Q. Catulo. Egregia tua fides, re cognita, grata mihi magnis in meis periculis, fiduciam commendationi meae tribuit.
<milestone unit="section" n="2"/>quam ob rem defensionem in novo consilio non statui parare: satisfactionem ex nulla conscientia de culpa proponere decrevi, quam me dius fidius veram licet cognoscas.
<milestone unit="section" n="3"/>iniuriis contumeliisque concitatus, quod fructu laboris industriaeque meae <pb id="p.27"/> privatus statum dignitatis non obtinebam, publicam miserorum causam pro mea consuetudine suscepi, non quin aes alienum meis nominibus ex possessionibus solvere non possem &mdash; et alienis nominibus liberalitas Orestillae suis filiaeque copiis persolveret &mdash; sed quod non dignos homines honore honestatos videbam meque falsa suspicione alienatum esse sentiebam.
<milestone unit="section" n="4"/>hoc nomine satis honestas pro meo casu spes reliquae dignitatis conservandae sum secutus.
<milestone unit="section" n="5"/>plura quom scribere vellem, nuntiatum est vim mihi parari.
<milestone unit="section" n="6"/>nunc Orestillam commendo tuaeque fidei trado; eam ab iniuria defendas, per liberos tuos rogatus. haveto.'</p>
<p>
<milestone unit="chapter" n="36"/>
<milestone unit="section" n="1"/>Sed ipse paucos dies conmoratus apud C. Flaminium in agro Arretino, dum vicinitatem antea sollicitatam armis exornat, cum fascibus atque aliis imperi insignibus in castra ad Manlium contendit.
<milestone unit="section" n="2"/>haec ubi Romae comperta sunt, senatus Catilinam et Manlium hostis iudicat, ceterae multitudini diem statuit, ante quam sine fraude liceret ab armis discedere praeter rerum capitalium condemnatis.
<milestone unit="section" n="3"/>praeterea decernit, uti consules dilectum habeant, Antonius cum exercitu Catilinam persequi maturet, Cicero urbi praesidio sit.</p>
<p>
<milestone unit="section" n="4"/>Ea tempestate mihi imperium populi Romani multo maxume miserabile visum est. quoi quom ad occasum ab ortu solis omnia domita armis parerent, domi otium atque divitiae, quae prima mortales putant, adfluerent, fuere tamen cives, qui seque remque publicam <pb id="p.28"/> obstinatis animis perditum irent.
<milestone unit="section" n="5" />namque duobus senati decretis ex tanta multitudine neque praemio inductus coniurationem patefecerat neque ex castris Catilinae quisquam omnium discesserat: tanta vis morbi atque uti tabes plerosque civium animos invaserat.
<milestone unit="chapter" n="37"/>
<milestone unit="section" n="1"/>neque solum illis aliena mens erat, qui conscii coniurationis fuerant, sed omnino cuncta plebes novarum rerum studio Catilinae incepta probabat.
<milestone unit="section" n="2"/>id adeo more suo videbatur facere.
<milestone unit="section" n="3"/>nam semper in civitate, quibus opes nullae sunt, bonis invident, malos extollunt, vetera odere, nova exoptant, odio suarum rerum mutari omnia student, turba atque seditionibus sine cura aluntur, quoniam egestas facile habetur sine damno.
<milestone unit="section" n="4"/>sed urbana plebes, ea vero praeceps erat de multis causis.
<milestone unit="section" n="5"/>primum omnium qui ubique probro atque petulantia maxume praestabant, item alii per dedecora patrimoniis amissis, postremo omnes quos flagitium aut facinus domo expulerat, ii Romam sicut in sentinam confluxerant.
<milestone unit="section" n="6"/>deinde multi memores Sullanae victoriae, quod ex gregariis militibus alios senatores videbant, alios ita divites, ut regio victu atque cultu aetatem agerent, sibi quisque, si in armis foret, ex victoria talia sperabat.
<milestone unit="section" n="7"/>praeterea iuventus, quae in agris manuum mercede inopiam toleraverat, privatis atque publicis largitionibus excita urbanum otium ingrato labori praetulerat. eos atque alios omnis malum publicum alebat.
<milestone unit="section" n="8"/>quo minus mirandum est homines egentis, malis moribus, maxuma spe rei publicae iuxta ac sibi consuluisse.
<milestone unit="section" n="9"/>praeterea, quorum victoria Sullae parentes proscripti, bona erepta, ius <pb id="p.29"/> libertatis inminutum erat, haud sane alio animo belli eventum expectabant.
<milestone unit="section" n="10"/>ad hoc quicumque aliarum atque senatus partium erant, conturbari rem publicam quam minus valere ipsi malebant.
<milestone unit="section" n="11"/>id &lt;ad&gt;eo malum multos post annos in civitatem revorterat.
<milestone unit="chapter" n="38"/>
<milestone unit="section" n="1"/>nam postquam Cn. Pompeio et M. Crasso consulibus tribunicia postestas restituta est, homines adulescentes summam potestatem nacti, quibus aetas animusque ferox erat, coepere senatum criminando plebem exagitare, dein largiundo atque pollicitando magis incendere, ita ipsi clari potentesque fieri.
<milestone unit="section" n="2"/>contra eos summa ope nitebatur pleraque nobilitas senatus specie pro sua magnitudine. namque, uti paucis verum absolvam,
<milestone unit="section" n="3"/>post illa tempora quicumque rem publicam agitavere, honestis nominibus, alii sicuti populi iura defenderent, pars quo senatus auctoritas maxuma foret, bonum publicum simulantes pro sua quisque potentia certabant.
<milestone unit="section" n="4"/>neque illis modestia neque modus contentionis erat: utrique victoriam crudeliter exercebant.
<milestone unit="chapter" n="39"/>
<milestone unit="section" n="1"/>sed postquam Cn. Pompeius ad bellum maritumum atque Mithridaticum missus est, plebis opes inminutae, paucorum potentia crevit.
<milestone unit="section" n="2"/>ii magistratus, provincias aliaque omnia tenere; ipsi innoxii, florentes, sine metu aetatem agere ceterosque iudiciis terrere, quo plebem in magistratu placidius tractarent.
<milestone unit="section" n="3"/>sed ubi primum dubiis rebus novandi[s] spes oblata est, vetus certamen animos eorum adrexit.
<milestone unit="section" n="4"/>quod si primo proelio Catilina superior aut aequa manu discessisset, profecto magna clades atque calamitas rem publicam oppressisset, neque illis, qui victoriam adepti forent, diutius ea uti licuisset, quin defessis et exanguibus qui plus posset imperium atque libertatem extorqueret.
<milestone unit="section" n="5"/>fuere tamen extra coniurationem complures, qui ad Catilinam initio profecti sunt. in iis erat Fulvius, senatoris filius, quem retractum ex itinere parens necari iussit.</p>
<p>
<milestone unit="section" n="6"/>Isdem temporibus Romae Lentulus, sicuti Catilina <pb id="p.30"/> praeceperat, quoscumque moribus aut fortuna novis rebus idoneos credebat, aut per se aut per alios sollicitabat, neque solum civis sed quoiusque modi genus hominum, quod modo bello usui foret.
<milestone unit="chapter" n="40"/>
<milestone unit="section" n="1"/>igitur P. Umbreno quoidam negotium dat, uti legatos Allobrogum requirat eosque, si possit, inpellat ad societatem belli, existumans publice privatimque aere alieno oppresses, praeterea quod natura gens Gallica bellicosa esset, facile eos ad tale consilium adduci posse.
<milestone unit="section" n="2"/>Umbrenus quod in Gallia negotiatus erat, plerisque principibus civitatium notus erat atque eos noverat. itaque sine mora, ubi primum legatos in foro conspexit, percontatus pauca de statu civitatis et quasi dolens eius casum requirere coepit, quem exitum tantis malis sperarent.
<milestone unit="section" n="3"/>postquam illos videt queri de avaritia magistratuum, accusare senatum, quod in eo auxili nihil esset, miseriis suis remedium mortem expectare, 'at ego' inquit 'vobis, si modo viri esse voltis, rationem ostendam, qua tanta ista mala effugiatis'.
<milestone unit="section" n="4" />haec ubi dixit, Allobroges in maxumam spem adducti Umbrenum orare, ut sui misereretur: nihil tam asperum neque tam difficile esse, quod non cupidissume facturi essent, dum ea res civitatem aere alieno liberaret.
<milestone unit="section" n="5"/>ille eos in domum D. Bruti perducit, quod foro propinqua erat neque aliena consili propter Semproniam; nam tum Brutus ab Roma aberat.
<milestone unit="section" n="6"/>praeterea Gabinium arcessit, quo maior auctoritas sermoni inesset. eo praesente coniurationem aperit, nominat socios, praeterea multos quoiusque generis innoxios, quo legatis animus amplior esset. deinde eos pollicitos operam suam domum dimittit.
<milestone unit="chapter" n="41"/>
<milestone unit="section" n="1"/>sed Allobroges diu in incerto habuere, quidnam consili caperent.
<milestone unit="section" n="2"/>in altera parte erat aes alienum, studium belli, magna <pb id="p.31"/> merces in spe victoriae; at in altera maiores opes, tuta consilia, pro incerta spe certa praemia.
<milestone unit="section" n="3"/>haec illis volventibus tandem vicit fortuna rei publicae.
<milestone unit="section" n="4"/>itaque Q. Fabio Sangae, quoius patrocinio civitas plurumum utebatur, rem omnem, uti cognoverant, aperiunt.
<milestone unit="section" n="5"/>Cicero per Sangam consilio cognito legatis praecipit, ut studium coniurationis vehementer simulent, ceteros adeant, bene polliceantur dentque operam, uti eos quam maxume manufestos habeant.</p>
<p>
<milestone unit="chapter" n="42"/>
<milestone unit="section" n="1"/>Isdem fere temporibus in Gallia citeriore atque ulteriore, item in agro Piceno, Bruttio, Apulia motus erat.
<milestone unit="section" n="2"/>namque illi, quos ante Catilina dimiserat, inconsulte ac veluti per dementiam cuncta simul agebant. nocturnis consiliis, armorum atque telorum portationibus, festinando, agitando omnia plus timoris quam periculi effecerant.
<milestone unit="section" n="3"/>ex eo numero compluris Q. Metellus Celer praetor ex senatus consulto causa cognita in vincula coniecerat, item in citeriore Gallia C. Murena, qui ei provinciae legatus praeerat.</p>
<p>
<milestone unit="chapter" n="43"/>
<milestone unit="section" n="1"/>At Romae Lentulus cum ceteris, qui principes coniurationis erant, paratis ut videbatur magnis copiis constituerant, uti, quom Catilina in agrum Aefulanum cum exercitu venisset, L. Bestia tribunus plebis contione habita quereretur de actionibus Ciceronis bellique gravissumi invidiam optumo consuli inponeret: eo signo proxuma nocte cetera multitude coniurationis suom quisque negotium exequeretur.
<milestone unit="section" n="2" />sed ea divisa hoc modo dicebantur: Statilius et Gabinius uti cum magna manu duodecim simul opportuna loca urbis incenderent, quo tumultu facilior aditus ad consulem ceterosque, quibus insidiae parabantur, fieret; Cethegus Ciceronis ianuam obsideret eumque vi aggrederetur; alius autem alium, <pb id="p.32"/> sed filii familiarum, quorum ex nobilitate maxuma pars erat, parentis interficerent; simul caede et incendio perculsis omnibus ad Catilinam erumperent.
<milestone unit="section" n="3"/>inter haec parata atque decreta Cethegus semper querebatur de ignavia sociorum: illos dubitando et dies prolatando magnas opportunitates corrumpere; facto, non consulto in tali periculo opus esse, seque, si pauci adiuvarent, languentibus aliis impetum in curiam facturum.
<milestone unit="section" n="4"/>natura ferox, vehemens, manu promptus erat, maxumum bonum in celeritate putabat.</p>
<p>
<milestone unit="chapter" n="44"/>
<milestone unit="section" n="1"/>Sed Allobroges ex praecepto Ciceronis per Gabinium ceteros conveniunt. ab Lentulo, Cethego, Statilio, item Cassio postulant ius iurandum, quod signatum ad civis perferant: aliter haud facile eos ad tantum negotium inpelli posse.
<milestone unit="section" n="2"/>ceteri nihil suspicantes dant, Cassius semet eo brevi venturum pollicetur ac paulo ante legatos ex urbe proficiscitur.
<milestone unit="section" n="3"/>Lentulus cum iis T. Volturcium quendam Crotoniensem mittit, ut Allobroges, prius quam domum pergerent, cum Catilina data atque accepta fide societatem confirmarent.
<milestone unit="section" n="4"/>ipse Volturcio litteras ad Catilinam dat, quarum exemplum infra scriptum est.</p>
<p>
<milestone unit="section" n="5"/>'Qui sim, ex eo, quem ad te misi, cognosces. fac cogites, in quanta calamitate sis, et memineris te virum esse. consideres, quid tuae rationes postulent. auxilium petas ab omnibus, etiam ab infumis.'</p>
<p>
<milestone unit="section" n="6"/>Ad hoc mandata verbis dat: quom ab senatu hostis iudicatus sit, quo consilio servitia repudiet? in urbe parata esse quae iusserit.: ne cunctetur ipse propius adcedere.
<milestone unit="chapter" n="45"/>
<milestone unit="section" n="1"/>his rebus ita actis, constituta nocte qua proficiscerentur Cicero per legatos cuncta edoctus L. Valerio Flacco et C. Pomptino praetoribus imperat, ut in ponte <pb id="p.33"/> Mulvio per insidias Allobrogum comitatus deprehendant. rem omnem aperit, quoius gratia mittebantur; cetera, uti facto opus sit, ita agant permittit.
<milestone unit="section" n="2" />illi, homines militares, sine tumultu praesidiis conlocatis, sicuti praeceptum erat, occulte pontem obsidunt.
<milestone unit="section" n="3"/>postquam ad id loci legati cum Volturcio venerunt et simul utrimque clamor exortus est, Galli cito cognito consilio sine mora praetoribus se tradunt,
<milestone unit="section" n="4" />Volturcius primo cohortatus ceteros gladio se a multitudine defendit, deinde, ubi a legatis desertus est, multa prius de salute sua Pomptinum obtestatus, quod ei notus erat, postremo timidus ac vitae diffidens velut hostibus sese praetoribus dedit.</p>
<p>
<milestone unit="chapter" n="46"/>
<milestone unit="section" n="1"/>Quibus rebus confectis omnia propere per nuntios consuli declarantur.
<milestone unit="section" n="2"/>at illum ingens cura atque laetitia simul occupavere. nam laetabatur intellegens coniuratione patefacta civitatem periculis ereptam esse; porro autem anxius erat dubitans, in maxumo scelere tantis civibus deprehensis quid facto opus esset: poenam illorum sibi oneri,inpunitatem perdundae rei publicae fore credebat.
<milestone unit="section" n="3"/>igitur confirmato animo vocari ad sese iubet Lentulum,Cethegum, Statilium, Gabinium itemque Caeparium Terracinensem, qui in Apuliam ad concitanda servitia proficisci parabat.
<milestone unit="section" n="4"/>ceteri sine mora veniunt; Caeparius, paulo ante domo egressus, cognito indicio ex urbe profugerat.
<milestone unit="section" n="5"/>consul Lentulum, quod praetor erat, ipse manu tenens in senatum perducit, reliquos cum custodibus in aedem Concordiae venire iubet.
<milestone unit="section" n="6"/>eo senatum advocat magnaque frequentia eius ordinis Volturcium cum legatis introducit, Flaccum praetorem scrinium cum litteris, quas a legatis acceperat, eodem adferre iubet.
<milestone unit="chapter" n="47"/>
<milestone unit="section" n="1"/>Volturcius interrogatus de itinere, de litteris, postremo quid aut qua de causa consili habuisset, primo fingere alia, dissimulare de coniuratione; post ubi fide <pb id="p.34"/> publica dicere iussus est, omnia, uti gesta erant, aperit docetque se paucis ante diebus a Gabinio et Caepario socium adscitum nihil amplius scire quam legatos, tantummodo audire solitum ex Gabinio P. Autronium, Ser. Sullam, L. Vargunteium, multos praeterea in ea coniuratione esse.
<milestone unit="section" n="2"/>eadem Galli fatentur ac Lentulum dissimulantem coarguunt praeter litteras sermonibus, quos ille habere solitus erat: ex libris Sibyllinis regnum Romae tribus Corneliis portendi; Cinnam atque Sullam antea, se tertium esse, quoi fatum foret urbis potiri; praeterea ab incenso Capitolio illum esse vigesumum annum, quem saepe ex prodigiis haruspices respondissent bello civili cruentum fore.
<milestone unit="section" n="3"/>igitur perlectis litteris, quom prius omnes signa sua cognovissent, senatus decernit, uti abdicato magistratu Lentulus itemque ceteri in liberis custodiis habeantur.
<milestone unit="section" n="4"/>itaque Lentulus P. Lentulo Spintheri, qui tum aedilis erat, Cethegus Q. Cornificio, Statilius C. Caesari, Gabinius M. Crasso, Caeparius &mdash; nam is paulo ante ex fuga retractus erat &mdash; Cn. Terentio senatori traduntur.</p>
<p>
<milestone unit="chapter" n="48"/>
<milestone unit="section" n="1"/>Interea plebs coniuratione patefacta, quae primo cupida rerum novarum nimis bello favebat, mutata mente Catilinae consilia execrari, Ciceronem ad caelum tollere: veluti ex servitute erepta gaudium atque laetitiam agitabat.
<milestone unit="section" n="2"/>namque alia belli facinora praedae magis quam detrimento fore, incendium vero crudele, inmoderatum ac sibi maxume calamitosum putabat, quippe quoi omnes copiae in usu cottidiano et cultu corporis erant.</p>
<p>
<milestone unit="section" n="3"/>Post eum diem quidam L. Tarquinius ad senatum adductus erat, quem ad Catilinam proficiscentem ex itinere retractum aiebant.
<milestone unit="section" n="4"/>is quom se diceret indicaturum de coniuratione, si fides publica data esset, iussus a consule quae sciret edicere, eadem fere quae Volturcius de paratis incendiis, de caede bonorum, de itinere <pb id="p.35"/> hostium senatum docet: praeterea se missum a M. Crasso, qui Catilinae nuntiaret, ne eum Lentulus et Cethegus aliique ex coniuratione deprehensi terrerent, eoque magis properaret ad urbem adcedere, quo et ceterorum animos reficeret et illi facilius e periculo eriperentur.
<milestone unit="section" n="5"/>sed ubi Tarquinius Crassum nominavit, hominem nobilem, maxumis divitiis, summa potentia, alii rem incredibilem rati, pars tametsi verum existumabant tamen quia in tali tempore tanta vis hominis magis leniunda quam exagitanda videbatur, plerique Crasso ex negotiis privatis obnoxii, conclamant indicem falsum esse, deque ea re postulant uti referatur.
<milestone unit="section" n="6"/>itaque consulente Cicerone frequens senatus decernit Tarquini indicium falsum videri eumque in vinculis retinendum neque amplius potestatem faciundam, nisi de eo indicaret, quoius consilio tantam rem esset mentitus.
<milestone unit="section" n="7"/>erant eo tempore qui existumarent indicium illud a P. Autronio machinatum, quo facilius appellato Crasso per societatem periculi reliquos illius potentia tegeret.
<milestone unit="section" n="8"/>alii Tarquinium a Cicerone inmissum aiebant, ne Crassus more suo suscepto malorum patrocinio rem publicam conturbaret.
<milestone unit="section" n="9"/>ipsum Crassum ego postea praedicantem audivi tantam illam contumeliam sibi ab Cicerone inpositam.</p>
<p>
<milestone unit="chapter" n="49"/>
<milestone unit="section" n="1"/>Sed isdem temporibus Q. Catulus et C. Piso [neque precibus] neque pretio neque gratia Ciceronem inpellere potuere, uti per Allobroges aut alium indicem C. Caesar falso nominaretur.
<milestone unit="section" n="2"/>nam uterque cum illo gravis inimicitias exercebat: Piso oppugnatus in iudicio pecuniarum repetundarum propter quoiusdam Transpadani supplicium iniustum, Catulus ex petitione pontificatus odio incensus, quod extrema aetate, maxumis honoribus usus, <pb id="p.36"/> ab adulescentulo Caesare victus discesserat.
<milestone unit="section" n="3"/>res autem opportuna videbatur, quod is privatim egregia liberalitate, publice maxumis muneribus grandem pecuniam debebat.
<milestone unit="section" n="4"/>sed ubi consulem ad tantum facinus inpellere nequeunt, ipsi singillatim circumeundo atque ementiundo, quae se ex Volturcio aut Allobrogibus audisse dicerent, magnam illi invidiam conflaverant, usque eo ut nonnulli equites Romani, qui praesidi causa cum telis erant circum aedem Concordiae, seu periculi magnitudine seu animi mobilitate inpulsi, quo studium suom in rem publicam clarius esset, egredienti ex senatu Caesari gladio minitarentur.</p>
<p>
<milestone unit="chapter" n="50"/>
<milestone unit="section" n="1"/>Dum haec in senatu aguntur et dum legatis Allobrogum et T. Volturcio, conprobato eorum indicio, praemia decernuntur, liberti et pauci ex clientibus Lentuli divorsis itineribus opifices atque servitia in vicis ad eum eripiundum sollicitabant, partim exquirebant duces multitudinum, qui pretio rem publicam vexare soliti erant.
<milestone unit="section" n="2"/>Cethegus autem per nuntios familiam atque libertos suos, lectos et exercitatos, orabat [in audaciam], ut grege facto cum telis ad sese inrumperent.
<milestone unit="section" n="3"/>consul ubi ea parari cognovit, dispositis praesidiis, ut res atque tempus monebat, convocato senatu refert, quid de iis fieri placeat, qui in custodiam traditi erant. sed eos paulo ante frequens senatus iudicaverat contra rem publicam fecisse.
<milestone unit="section" n="4"/>tum D. Iunius Silanus primus sententiam rogatus, quod eo tempore consul designatus erat, de iis, qui in custodiis tenebantur, et praeterea de L. Cassio, P. Furio, P. Umbreno, Q. Annio, si deprehensi forent, supplicium sumundum decreverat; isque postea permotus oratione C. Caesaris pedibus in sententiam Ti. Neronis iturum se dixit, quod de ea re praesidiis additis referundum censuerat.
<milestone unit="section" n="5"/>sed Caesar, ubi ad eum ventum est, rogatus sententiam a consule huiusce modi verba locutus est:</p> <pb id="p.37"/>
<p>
<milestone unit="chapter" n="51"/>
<milestone unit="section" n="1"/>'Omnis homines, patres conscripti, qui de rebus dubiis consultant, ab odio, amicitia, ira atque misericordia vacuos esse decet.
<milestone unit="section" n="2"/>haud facile animus verum providet, ubi illa officiunt, neque quisquam omnium lubidini simul et usui paruit.
<milestone unit="section" n="3"/>ubi intenderis ingenium, valet; si lubido possidet, ea dominatur, animus nihil valet.
<milestone unit="section" n="4"/>magna mihi copia est memorandi, patres conscripti, quae reges atque populi ira aut misericordia inpulsi male consuluerint. sed ea malo dicere, quae maiores nostri contra lubidinem animi sui recte atque ordine fecere.
<milestone unit="section" n="5"/>bello Macedonico, quod cum rege Perse gessimus, Rhodiorum civitas magna atque magnifica, quae populi Romani opibus creverat, infida et advorsa nobis fuit. sed postquam bello confecto de Rhodiis consultum est, maiores nostri, ne quis divitiarum magis quam iniuriae causa bellum inceptum diceret, inpunitos eos dimisere.
<milestone unit="section" n="6"/>item bellis Punicis omnibus, quom saepe Carthaginienses et in pace et per indutias multa nefaria facinora fecissent, numquam ipsi per occasionem talia fecere: magis quid se dignum foret, quam quid in illos iure fieri posset, quaerebant.
<milestone unit="section" n="7"/>hoc item vobis providendum est, patres conscripti, ne plus apud vos valeat P. Lentuli et ceterorum scelus quam vostra dignitas, neu magis irae vostrae quam famae consulatis.
<milestone unit="section" n="8"/>nam si digna poena pro factis eorum reperitur, novom consilium adprobo; sin magnitudo sceleris omnium ingenia exuperat, his utendum censeo, quae legibus conparata sunt.</p>
<p>
<milestone unit="section" n="9"/>Plerique eorum, qui ante me sententias dixerunt, conposite atque magnifice casum rei publicae miserati sunt. <pb id="p.38"/> quae belli saevitia esset, quae victis acciderent, enumeravere: rapi virgines, pueros; divelli liberos a parentum conplexu; matres familiarum pati quae victoribus conlubuissent; fana atque domos spoliari; caedem, incendia fieri; postremo armis, cadaveribus, cruore atque luctu omnia conpleri.
<milestone unit="section" n="10"/>sed, per deos inmortalis, quo illa oratio pertinuit? an uti vos infestos coniurationi faceret? scilicet, quem res tanta et tam atrox non permovit, eum oratio accendet.
<milestone unit="section" n="11"/>non ita est, neque quoiquam mortalium iniuriae suae parvae videntur, multi eas gravius aequo habuere.
<milestone unit="section" n="12"/>sed alia aliis licentia est, patres conscripti. qui demissi in obscuro vitam habent, si quid iracundia deliquere, pauci sciunt, fama atque fortuna eorum pares sunt; qui magno imperio praediti in excelso aetatem agunt, eorum facta cuncti mortales novere.
<milestone unit="section" n="13"/>ita in maxuma fortuna minuma licentia est; neque studere neque odisse,
<milestone unit="section" n="14"/>sed minume irasci decet; quae apud alios iracundia dicitur, ea in imperio superbia atque crudelitas appellatur.
<milestone unit="section" n="15"/>equidem ego sic existumo, patres conscripti. omnis cruciatus minores quam facinora illorum esse. sed plerique mortales postrema meminere et in hominibus inpiis sceleris eorum obliti de poena disserunt, si ea paulo severior fuit.</p>
<p>
<milestone unit="section" n="16"/>D. Silanum, virum fortem atque strenuom, certo scio quae dixerit studio rei publicae dixisse, neque illum in tanta re gratiam aut inimicitias exercere: eos mores eamque modestiam viri cognovi.
<milestone unit="section" n="17" />verum sententia eius mihi non crudelis &mdash; quid enim in talis homines crudele fieri potest? &mdash; sed aliena a re publica nostra videtur.
<milestone unit="section" n="18"/>nam profecto aut metus aut iniuria te subegit, Silane, consulem designatum genus poenae novom decernere.
<milestone unit="section" n="19"/>de timore supervacuaneum est disserere, quom <pb id="p.39"/> praesertim diligentia clarissumi viri consulis tanta praesidia sint in armis.
<milestone unit="section" n="20"/>de poena possum equidem dicere, id quod res habet, in luctu atque miseriis mortem aerumnarum requiem, non cruciatum esse; eam cuncta mortalium mala dissolvere; ultra neque curae neque gaudio locum esse.
<milestone unit="section" n="21"/>sed, per deos inmortalis, quam ob rem in sententiam non addidisti, uti prius verberibus in eos animadvorteretur?
<milestone unit="section" n="22"/>an quia lex Porcia vetat? at aliae leges item condemnatis civibus non animam eripi, sed exilium permitti iubent. an quia gravius est verberari quam necari?
<milestone unit="section" n="23"/>quid autem acerbum aut nimis grave est in homines tanti facinoris convictos?
<milestone unit="section" n="24"/>sin quia levius est, qui convenit in minore negotio legem timere, quon eam in maiore neglexeris?</p>
<p>
<milestone unit="section" n="25"/>At enim quis reprehendet quod in parricidas rei publicae decretum erit? tempus dies fortuna, quoius lubido gentibus moderatur.
<milestone unit="section" n="26"/>illis merito accidet quicquid evenerit; ceterum vos, patres conscripti, quid in alios statuatis, considerate.
<milestone unit="section" n="27"/>omnia mala exempla ex rebus bonis orta sunt. sed ubi imperium ad ignaros eius aut minus bonos pervenit, novom illud exemplum ab dignis et idoneis ad indignos et non idoneos transfertur.
<milestone unit="section" n="28"/>Lacedaemonii devictis Atheniensibus triginta viros inposuere, qui rem publicam eorum tractarent.
<milestone unit="section" n="29"/>ii primo coepere pessumum quemque et omnibus invisum indemnatum necare: ea populus laetari et merito dicere fieri.
<milestone unit="section" n="30"/>post ubi paulatim licentia crevit, iuxta bonos et malos lubidinose interficere, ceteros metu terrere:
<milestone unit="section" n="31"/>ita civitas servitute oppressa stultae laetitiae gravis poenas dedit.
<milestone unit="section" n="32"/>nostra memoria victor Sulla quom Damasippum et alios eius modi, qui malo rei publicae <pb id="p.40"/> creverant, iugulari iussit, quis non factum eius laudabat? homines scelestos et factiosos, qui seditionibus rem publicam exagitaverant, merito necatos aiebant. sed ea res magnae initium cladis fuit.
<milestone unit="section" n="33"/>nam uti quisque domum aut villam, postremo vas aut vestimentum aliquoius concupiverat, dabat operam, uti is in proscriptorum numero esset.
<milestone unit="section" n="34"/>ita illi, quibus Damasippi mors laetitiae fuerat, paulo post ipsi trahebantur, neque prius finis iugulandi fuit, quam Sulla omnis suos divitiis explevit.
<milestone unit="section" n="35"/>atque ego haec non in M. Tullio neque his temporibus vereor, sed in magna civitate multa et varia ingenia sunt.
<milestone unit="section" n="36"/>potest alio tempore, alio consule, quoi item exercitus in manu sit, falsum aliquid pro vero credi. ubi hoc exemplo per senatus decretum consul gladium eduxerit, quis illi finem statuet aut quis moderabitur?</p>
<p>
<milestone unit="section" n="37"/>Maiores nostri, patres conscripti, neque consili neque audaciae umquam eguere; neque illis superbia obstabat, quo minus aliena instituta, si modo proba erant, mitarentur.
<milestone unit="section" n="38"/>arma atque tela militaria ab Samnitibus, insignia magistratuum ab Tuscis pleraque sumpserunt. postremo, quod ubique apud socios aut hostis idoneum videbatur, cum summo studio domi exequebantur: imitari quam invidere bonis malebant.
<milestone unit="section" n="39"/>sed eodem illo tempore Graeciae morem imitati verberibus animadvortebant in civis, de condemnatis summum supplicium sumebant. postquam res publica adolevit et multitudine civium factiones valuere,
<milestone unit="section" n="40"/>circumveniri innocentes, alia huiusce modi fieri coepere, tum lex Porcia aliaeque leges paratae sunt, quibus legibus exilium damnatis permissum est.
<milestone unit="section" n="41"/>ego hanc causam, patres conscripti, quo minus novom consilium <pb id="p.41"/> capiamus, in primis magnam puto.
<milestone unit="section" n="42"/>profecto virtus atque sapientia maior illis fuit, qui ex parvis opibus tantum imperium fecere, quam in nobis, qui ea bene parta vix retinemus.</p>
<p>
<milestone unit="section" n="43"/>Placet igitur eos dimitti et augeri exercitum Catilinae? minume. sed ita censeo: publicandas eorum pecunias, ipsos in vinculis habendos per municipia, quae maxume opibus valent; neu quis de iis postea ad senatum referat neve cum populo agat; qui aliter fecerit, senatum existumare eum contra rem publicam et salutem omnium facturum.'</p>
<p>
<milestone unit="chapter" n="52"/>
<milestone unit="section" n="1"/>Postquam Caesar dicundi finem fecit, ceteri verbo alius alii varie adsentiebantur. at M. Porcius Cato rogatus sententiam huiusce modi orationem habuit:</p>
<p>'Longe alia mihi mens est,
<milestone unit="section" n="2"/>patres conscripti, quom res atque pericula nostra considero, et quom sententias nonnullorum ipse mecum reputo.
<milestone unit="section" n="3"/>illi mihi disseruisse videntur de poena eorum, qui patriae, parentibus, aris atque focis suis bellum paravere; res autem monet cavere ab illis magis quam quid in illos statuamus consultare.
<milestone unit="section" n="4"/>nam cetera maleficia tum persequare, ubi facta sunt; hoc nisi provideris ne accidat, ubi evenit, frustra iudicia inplores: capta urbe nihil fit reliqui victis.
<milestone unit="section" n="5"/>sed, per deos inmortalis, vos ego appello, qui semper domos, villas, signa, tabulas vostras pluris quam rem publicam fecistis: si ista, quoiuscumque modi sunt quae amplexamini, retinere, si voluptatibus vostris otium praebere voltis, expergiscimini aliquando et capessite rem publicam.
<milestone unit="section" n="6"/>non agitur de vectigalibus <pb id="p.42"/> neque de sociorum iniuriis: libertas et anima nostra in dubio est.</p>
<p>
<milestone unit="section" n="7"/>Saepenumero, patres conscripti, multa verba in hoc ordine feci, saepe de luxuria atque avaritia nostrorum civium questus sum, multosque mortalis ea causa advorsos habeo.
<milestone unit="section" n="8"/>qui mihi atque animo meo nullius umquam delicti gratiam fecissem, haud facile alterius lubidini male facta condonabam.
<milestone unit="section" n="9"/>sed ea tametsi vos parvi pendebatis, tamen res publica firma erat, opulentia neglegentiam tolerabat.
<milestone unit="section" n="10"/>nunc vero non id agitur, bonisne an malis moribus vivamus, neque quantum aut quam magnificum imperium populi Romani sit, sed haec, quoiuscumque modi videntur, nostra an nobiscum una hostium futura sint.
<milestone unit="section" n="11"/>hic mihi quisquam mansuetudinem et misericordiam nominat. iam pridem equidem nos vera vocabula rerum amisimus: quia bona aliena largiri liberalitas, malarum rerum audacia fortitudo vocatur, eo res publica in extremo sita est.
<milestone unit="section" n="12"/>sint sane, quoniam ita se mores habent, liberales ex sociorum fortunis, sint misericordes in furibus aerari: ne illi sanguinem nostrum largiantur et, dum paucis sceleratis parcunt, bonos omnis perditum eant.</p>
<p>
<milestone unit="section" n="13"/>Bene et conposite C. Caesar paulo ante in hoc ordine de vita et morte disseruit, credo falsa existumans ea, quae de inferis memorantur: divorso itinere malos a bonis loca taetra, inculta, foeda atque formidulosa habere.
<milestone unit="section" n="14" />itaque censuit pecunias eorum publicandas, ipsos per municipia in custodiis habendos, videlicet timens, ne, si Romae sint, aut a popularibus coniurationis aut a multitudine conducta per vim eripiantur;
<milestone unit="section" n="15"/>quasi vero mali atque scelesti tantummodo in urbe et non per totam Italiam sint, aut non ibi plus possit audacia, ubi ad defendundum opes minores sunt.
<milestone unit="section" n="16"/>quare vanum equidem hoc consilium est, si periculum ex <pb id="p.43"/> illis metuit; si in tanto omnium metu solus non timet, eo magis refert me mihi atque vobis timere.
<milestone unit="section" n="17"/>qua re quom de P. Lentulo ceterisque statuetis, pro certo habetote vos simul de exercitu Catilinae et de omnibus coniuratis decernere.
<milestone unit="section" n="18"/>quanto vos attentius ea agetis, tanto illis animus infirmior erit; si paulum modo vos languere viderint, iam omnes feroces aderunt.</p>
<p>
<milestone unit="section" n="19"/>Nolite existumare maiores nostros armis rem publicam ex parva magnam fecisse.
<milestone unit="section" n="20"/>si ita esset, multo pulcherrumam eam nos haberemus: quippe sociorum atque civium, praeterea armorum atque equorum maior copia nobis quam illis est.
<milestone unit="section" n="21"/>sed alia fuere, quae illos magnos fecere, quae nobis nulla sunt: domi industria, foris iustum imperium, animus in consulundo liber, neque delicto neque lubidini obnoxius.
<milestone unit="section" n="22"/>pro his nos habemus luxuriam atque avaritiam, publice egestatem, privatim opulentiam. laudamus divitias, sequimur inertiam. inter bonos et malos discrimen nullum, omnia virtutis praemia ambitio possidet.
<milestone unit="section" n="23"/>neque mirum: ubi vos separatim sibi quisque consilium capitis, ubi domi voluptatibus, hic pecuniae aut gratiae servitis, eo fit, ut impetus fiat in vacuam rem publicam.</p>
<p>
<milestone unit="section" n="24"/>Sed ego haec omitto. coniuravere nobilissumi cives patriam incendere, Gallorum gentem infestissumam nomini Romano ad bellum arcessunt, dux hostium cum exercitu supra caput est;
<milestone unit="section" n="25"/>vos cunctamini etiam nunc et dubitatis, quid intra moenia deprensis hostibus faciatis?
<milestone unit="section" n="26"/>misereamini censeo &mdash; deliquere homines adulescentuli per ambitionem &mdash; atque etiam armatos dimittatis: ne ista vobis mansuetudo et misericordia,
<milestone unit="section" n="27"/>si <pb id="p.44"/> illi arma ceperint, in miseriam convortat.
<milestone unit="section" n="28"/>scilicet res ipsa aspera est, sed vos non timetis eam. immo vero maxume. sed inertia et mollitia animi alius alium expectantes cunctamini, videlicet dis inmortalibus confisi, qui hanc rem publicam saepe in maxumis periculis servavere.
<milestone unit="section" n="29"/>non votis neque suppliciis muliebribus auxilia deorum parantur; vigilando, agundo, bene consulundo prospera omnia cedunt. ubi socordiae te atque ignaviae tradideris, nequiquam deos inplores: irati infestique sunt.
<milestone unit="section" n="30"/>apud maiores nostros A. Manlius Torquatus bello Gallico filium suom, quod is contra imperium in hostem pugnaverat,
<milestone unit="section" n="31"/>necari iussit, atque ille egregius adulescens inmoderatae fortitudinis morte poenas dedit; vos de crudelissumis parricidis quid statuatis, cunctamini? videlicet cetera vita eorum huic sceleri obstat.
<milestone unit="section" n="32" />verum parcite dignitati Lentuli, si ipse pudicitiae, si famae suae, si dis aut hominibus umquam ullis pepercit.
<milestone unit="section" n="33"/>ignoscite Cethegi adulescentiae, nisi iterum patriae bellum fecit. nam quid ego de Gabinio, Statilio, Caepario loquar?
<milestone unit="section" n="34"/>quibus si quicquam umquam pensi fuisset, non ea consilia de re publica habuissent.
<milestone unit="section" n="35"/>postremo, patres conscripti, si mehercule peccato locus esset, facile paterer vos ipsa re corrigi, quoniam verba contemnitis. sed undique circumventi sumus. Catilina cum exercitu faucibus urget; alii intra moenia atque in sinu urbis sunt hostes; neque parari neque consuli quicquam potest occulte: quo magis properandum est.</p>
<p>
<milestone unit="section" n="36"/>Quare ego ita censeo, quom nefario consilio <pb id="p.45"/> sceleratorum civium res publica in maxuma pericula venerit, iique indicio T. Volturci et legatorum Allobrogum convicti confessique sint caedem, incendia aliaque se foeda atque crudelia facinora in civis patriamque paravisse, de confessis, sicuti de manufestis rerum capitalium, more maiorum supplicium sumundum.'</p>
<p>
<milestone unit="chapter" n="53"/>
<milestone unit="section" n="1"/>Postquam Cato adsedit, consulares omnes itemque senatus magna pars sententiam eius laudant, virtutem animi ad caelum ferunt, alii alios increpantes timidos vocant. Cato clarus atque magnus habetur; senati decretum fit, sicuti ille censuerat.</p>
<p>
<milestone unit="section" n="2"/>Sed mihi multa legenti, multa audienti, quae populus Romanus domi militiaeque, mari atque terra praeclara facinora fecit, forte lubuit attendere, quae res maxume tanta negotia sustinuisset.
<milestone unit="section" n="3"/>sciebam saepenumero parva manu cum magnis legionibus hostium contendisse; cognoveram parvis copiis bella gesta cum opulentis regibus, ad hoc saepe fortunae violentiam toleravisse, facundia Graecos, gloria belli Gallos ante Romanos fuisse.
<milestone unit="section" n="4" />ac mihi multa agitanti constabat paucorum civium egregiam virtutem cuncta patravisse, eoque factum, uti divitias paupertas, multitudinem paucitas superaret.
<milestone unit="section" n="5"/>sed postquam luxu atque desidia civitas corrupta est, rursus res publica magnitudine sua imperatorum atque magistratuum vitia sustentabat ac, sicuti effeta parentum &lt;ui&gt;, multis tempestatibus haud sane quisquam Romae virtute magnus fuit.
<milestone unit="section" n="6"/>sed memoria mea ingenti virtute, divorsis moribus fuere viri duo, M. Cato et C. Caesar. quos quoniam res obtulerat, <pb id="p.46"/>  silentio praeterire non fuit consilium, quin utriusque naturam et mores, quantum ingenio possum, aperirem.
<milestone unit="chapter" n="54" />
<milestone unit="section" n="1"/>igitur iis genus aetas eloquentia prope aequalia fuere, magnitudo animi par, item gloria, sed alia alii.
<milestone unit="section" n="2"/>Caesar beneficiis ac munificentia magnus habebatur, integritate vitae Cato. ille mansuetudine et misericordia clarus factus, huic severitas dignitatem addiderat.
<milestone unit="section" n="3"/>Caesar dando sublevando ignoscundo, Cato nihil largiundo gloriam adeptus est. in altero miseris perfugium erat, in altero malis pernicies. illius facilitas, huius constantia laudabatur.
<milestone unit="section" n="4"/>postremo Caesar in animum induxerat laborare, vigilare; negotiis amicorum intentus sua neglegere, nihil denegare quod dono dignum esset; sibi magnum imperium, exercitum, bellum novom exoptabat, ubi virtus enitescere posset.
<milestone unit="section" n="5"/>at Catoni studium modestiae, decoris, sed maxume severitatis erat;
<milestone unit="section" n="6"/>non divitiis cum divite neque factione cum factioso, sed cum strenuo virtute, cum modesto pudore, cum innocente abstinentia certabat; esse quam videri bonus malebat: ita, quo minus petebat gloriam, eo magis illum [ad]sequebatur.</p>
<p>
<milestone unit="chapter" n="55"/>
<milestone unit="section" n="1"/>Postquam, ut dixi, senatus in Catonis sententiam discessit, consul optumum factu ratus noctem quae instabat antecapere, ne quid eo spatio novaretur, tresviros quae ad supplicium postulabant&lt;ur&gt; parare iubet.
<milestone unit="section" n="2"/>ipse praesidiis dispositis Lentulum in carcerem deducit; idem fit ceteris per praetores.
<milestone unit="section" n="3"/>est in carcere locus, quod Tullianum appellatur, ubi paululum ascenderis ad laevam, circiter duodecim pedes humi depressus; <pb id="p.47"/>
<milestone unit="section" n="4"/>eum muniunt undique parietes atque insuper camera lapideis fornicibus iuncta; sed incultu tenebris odore foeda atque terribilis eius facies est.
<milestone unit="section" n="5"/>in eum locum postquam demissus est Lentulus, vindices rerum capitalium, quibus praeceptum erat, laqueo gulam fregere.
<milestone unit="section" n="6"/>ita ille patricius ex gente clarissuma Corneliorum, qui consulare imperium Romae habuerat, dignum moribus factisque suis exitium vitae invenit. de Cethego, Statilio, Gabinio, Caepario eodem modo supplicium sumptum est.</p>
<p>
<milestone unit="chapter" n="56"/>
<milestone unit="section" n="1"/>Dum ea Romae geruntur, Catilina ex omni copia, quam et ipse adduxerat et Manlius habuerat, duas legiones instituit, cohortis pro numero militum conplet.
<milestone unit="section" n="2" />deinde, ut quisque voluntarius aut ex sociis in castra venerat, aequaliter distribuerat, ac brevi spatio legiones numero hominum expleverat, quom initio non amplius duobus milibus habuisset.
<milestone unit="section" n="3"/>sed ex omni copia circiter pars quarta erat militaribus armis instructa; ceteri, ut quemque casus armaverat, sparos aut lanceas, alii praeacutas sudis portabant.
<milestone unit="section" n="4"/>sed postquam Antonius cum exercitu adventabat, Catilina per montis iter facere, modo ad urbem, modo Galliam vorsus castra movere, hostibus occasionem pugnandi non dare. sperabat propediem magnas copias sese habiturum, si Romae socii incepta patravissent.
<milestone unit="section" n="5"/>interea servitia repudiabat, quoius initio ad eum magnae copiae concurrebant, opibus coniurationis fretus, simul alienum suis rationibus existumans <pb id="p.48"/> videri causam civium cum servis fugitivis communicavisse.</p>
<p>
<milestone unit="chapter" n="57"/>
<milestone unit="section" n="1"/>Sed postquam in castra nuntius pervenit Romae coniurationem patefactam, de Lentulo et Cethego ceterisque, quos supra memoravi, supplicium sumptum, plerique, quos ad bellum spes rapinarum aut novarum rerum studium illexerat, dilabuntur; reliquos Catilina per montis asperos magnis itineribus in agrum Pistoriensem abducit eo consilio, uti per tramites occulte perfugeret in Galliam Transalpinam.
<milestone unit="section" n="2"/>at Q. Metellus Celer cum tribus legionibus in agro Piceno praesidebat, ex difficultate rerum eadem illa existumans quae supra diximus Catilinam agitare.
<milestone unit="section" n="3"/>igitur ubi iter eius ex perfugis cognovit, castra propere movit ac sub ipsis radicibus montium consedit, qua illi descensus erat in Galliam properanti.
<milestone unit="section" n="4"/>neque tamen Antonius procul aberat, utpote qui magno exercitu locis aequioribus expeditus in fuga sequeretur.
<milestone unit="section" n="5"/>sed Catilina postquam videt montibus atqie copiis hostium sese clausum, in urbe res advorsas, neque fugae neque praesidi ullam spem, optumum factu ratus in tali re fortunam belli temptare, statuit cum Antonio quam primum confligere.
<milestone unit="section" n="6"/>itaque contione advocata huiusce modi orationem habuit:</p>
<p>
<milestone unit="chapter" n="58"/>
<milestone unit="section" n="1"/>'Compertum ego habeo, milites, verba virtutem non addere, neque ex ignavo strenuom neque fortem ex timido exercitum oratione imperatoris fieri.
<milestone unit="section" n="2" />quanta quoiusque animo audacia natura aut moribus inest, tanta in bello patere solet. quem neque gloria neque pericula excitant, nequiquam hortere: timor animi auribus officit.
<milestone unit="section" n="3"/>sed ego vos, quo pauca monerem, advocavi, simul uti causam mei consili aperirem.</p>
<p>
<milestone unit="section" n="4"/>Scitis equidem, milites, socordia atque ignavia <pb id="p.49"/> Lentuli quantam ipsi nobisque cladem attulerit, quoque modo, dum ex urbe praesidia opperior, in Galliam proficisci nequiverim.
<milestone unit="section" n="5"/>nunc vero quo loco res nostrae sint, iuxta mecum omnes intellegitis.
<milestone unit="section" n="6" />exercitus hostium duo, unus ab urbe, alter a Gallia obstant; diutius in his locis esse, si maxume animus ferat, frumenti atque aliarum rerum egestas prohibet; quocumque ire placet,
<milestone unit="section" n="7"/>ferro iter aperiundum est.
<milestone unit="section" n="8"/>quapropter vos moneo, uti forti atque parato animo sitis et, quom proelium inibitis, memineritis vos divitias, decus, gloriam, praeterea libertatem atque patriam in dextris vostris portare.
<milestone unit="section" n="9"/>si vincimus, omnia nobis tuta erunt: commeatus abunde, municipia atque coloniae patebunt; si metu cesserimus, eadem illa advorsa fient,
<milestone unit="section" n="10" />neque locus neque amicus quisquam teget quem arma non texerint.
<milestone unit="section" n="11"/>praeterea, milites, non eadem nobis et illis necessitudo inpendet: nos pro patria, pro libertate, pro vita certamus; illis supervacuaneum est pugnare pro potentia paucorum.
<milestone unit="section" n="12"/>quo audacius aggredimini memores pristinae virtutis.
<milestone unit="section" n="13"/>licuit vobis cum summa turpitudine in exilio aetatem agere, potuistis nonnulli Romae amissis bonis alienas opes expectare: quia illa foeda atque intoleranda viris videbantur,
<milestone unit="section" n="14"/>haec sequi decrevistis.
<milestone unit="section" n="15"/>si haec relinquere voltis, audacia opus est: nemo nisi victor pace bellum mutavit.
<milestone unit="section" n="16"/>nam in fuga salutem sperare, quom arma, quibus corpus tegitur, ab hostibus avorteris, ea vero dementia est.
<milestone unit="section" n="17"/>semper in proelio iis maxumum est periculum, qui maxume timent: audacia pro muro habetur.</p>
<p>
<milestone unit="section" n="18"/>Quom vos considero, milites, et quom facta vostra aestumo, magna me spes victoriae tenet.
<milestone unit="section" n="19"/>animus aetas virtus vostra me hortantur, praeterea necessitudo, quae etiam timidos fortis facit.
<milestone unit="section" n="20"/>nam multitudo hostium ne <pb id="p.50"/> circumvenire queat, prohibent angustiae loci.
<milestone unit="section" n="21"/>quod si virtuti vostrae fortuna inviderit, cavete inulti animam amittatis, neu capti potius sicuti pecora trucidemini, quam virorum more pugnantes cruentam atque luctuosam victoriam hostibus relinquatis.'</p>
<p>
<milestone unit="chapter" n="59"/>
<milestone unit="section" n="1"/>Haec ubi dixit, paululum conmoratus signa canere iubet atque instructos ordines in locum aequom deducit. dein remotis omnium equis, quo militibus exaequato periculo animus amplior esset, ipse pedes exercitum pro loco atque copiis instruit.
<milestone unit="section" n="2"/>nam, uti planities erat inter sinistros montis et ab dextra rupe aspera, octo cohortis in fronte constituit, reliquarum signa in subsidio artius conlocat.
<milestone unit="section" n="3"/>ab iis centuriones, omnis lectos et evocatos, praeterea ex gregariis militibus optumum quemque armatum in primam aciem subducit. C. Manlium in dextra, Faesulanum quendam in sinistra parte curare iubet. ipse cum libertis et colonis propter aquilam adsistit, quam bello Cimbrico C. Marius in exercitu habuisse dicebatur.
<milestone unit="section" n="4"/>at ex altera parte C. Antonius, pedibus aeger quod proelio adesse nequibat, M. Petreio legato exercitum permittit.
<milestone unit="section" n="5"/>ille cohortis veteranas, quas tumulti causa conscripserat, in fronte, post eas ceterum exercitum in subsidiis locat. ipse equo circumiens unum quemque nominans appellat, hortatur, rogat, ut meminerint se contra latrones inermis pro patria, pro liberis, pro aris atque focis suis certare.
<milestone unit="section" n="6"/>homo militaris, quod amplius annos triginta tribunus aut praefectus aut legatus aut praetor cum magna gloria in exercitu fuerat, <pb id="p.51"/> plerosque ipsos factaque eorum fortia noverat: ea conmemorando militum animos accendebat.</p>
<p>
<milestone unit="chapter" n="60"/>
<milestone unit="section" n="1"/>Sed ubi omnibus rebus exploratis Petreius tuba signum dat, cohortis paulatim incedere iubet; idem facit hostium exercitus.
<milestone unit="section" n="2"/>postquam eo ventum est, unde a ferentariis proelium conmitti posset, maxumo clamore cum infestis signis concurrunt; pila omittunt, gladiis res geritur.
<milestone unit="section" n="3"/>veterani pristinae virtutis memores comminus acriter instare, illi haud timidi resistunt: maxuma vi certatur.
<milestone unit="section" n="4"/>interea Catilina cum expeditis in prima acie vorsari, laborantibus succurrere, integros pro sauciis arcessere, omnia providere, multum ipse pugnare, saepe hostem ferire: strenui militis et boni imperatoris officia simul exequebatur.
<milestone unit="section" n="5"/>Petreius ubi videt Catilinam, contra ac ratus erat, magna vi tendere, cohortem praetoriam in medios hostis inducit eosque perturbatos atque alios alibi resistentis interficit. deinde utrimque ex lateribus ceteros aggreditur.
<milestone unit="section" n="6" />Manlius et Faesulanus in primis pugnantes cadunt.
<milestone unit="section" n="7"/>Catilina postquam fusas copias seque cum paucis relictum videt, memor generis atque pristinae suae dignitatis in confertissumos hostis incurrit ibique pugnans confoditur.</p>
<p>
<milestone unit="chapter" n="61"/>
<milestone unit="section" n="1"/>Sed confecto proelio, tum vero cerneres, quanta audacia quantaque animi vis fuisset in exercitu Catilinae.
<milestone unit="section" n="2"/>nam fere quem quisque vivos pugnando locum ceperat, eum amissa anima corpore tegebat.
<milestone unit="section" n="3"/>pauci autem, quos medios cohors praetoria disiecerat, paulo divorsius, sed <pb id="p.52"/> omnes tamen advorsis volneribus conciderant.
<milestone unit="section" n="4"/>Catilina vero longe a suis inter hostium cadavera repertus est, paululum etiam spirans ferociamque animi, quam habuerat vivos, in voltu retinens.
<milestone unit="section" n="5"/>postremo ex omni copia neque in proelio neque in fuga quisquam civis ingenuos captus est:
<milestone unit="section" n="6"/>ita cuncti suae hostiumque vitae iuxta pepercerant.
<milestone unit="section" n="7"/>neque tamen exercitus populi Romani laetam aut incruentam victoriam adeptus erat. nam strenuissumus quisque aut occiderat in proelio aut graviter volneratus discesserat.
<milestone unit="section" n="8"/>multi autem, qui e castris visundi aut spoliandi gratia processerant, volventes hostilia cadavera amicum alii, pars hospitem aut cognatum reperiebant; fuere item qui inimicos suos cognoscerent.
<milestone unit="section" n="9"/>ita varie per omnem exercitum laetitia, maeror, luctus atque gaudia agitabantur.</p> </body>
</text>
<text lang="la" n="Jug."> <body> <head>C. Sallusti Crispi Bellum Iugurthinum</head> <pb id="p.53"/>
<p>
<milestone unit="chapter" n="1"/>
<milestone unit="section" n="1"/>Falso queritur de natura sua genus humanum, quod inbecilla atque aevi brevis forte potius quam virtute regatur.
<milestone unit="section" n="2"/>nam contra reputando neque maius aliud neque praestabilius invenias magisque naturae industriam hominum quam vim aut tempus deesse.
<milestone unit="section" n="3"/>sed dux atque imperator vitae mortalium animus est. qui ubi ad gloriam virtutis via grassatur, abunde pollens potensque et clarus est neque fortuna eget, quippe quae probitatem, industriam aliasque artis bonas neque dare neque eripere quoiquam potest.
<milestone unit="section" n="4"/>sin captus pravis cupidinibus ad inertiam et voluptates corporis pessum datus est, perniciosa lubidine paulisper usus, ubi per socordiam vires tempus ingenium diffluxere, naturae infirmitas accusatur: suam quisque culpam auctores ad negotia transferunt.
<milestone unit="section" n="5"/>quod si hominibus bonarum rerum tanta cura esset, quanto studio aliena ac nihil profutura multaque etiam periculosa &lt;ac perniciosa&gt; petunt, neque regerentur magis quam regerent casus et eo magnitudinis <pb id="p.54"/> procederent, ubi pro mortalibus gloria aeterni fierent.
<milestone unit="chapter" n="2"/>
<milestone unit="section" n="1"/>nam uti genus hominum conpositum ex corpore et anima est, ita res cunctae studiaque omnia nostra corporis alia, alia animi naturam sequontur. igitur praeclara facies, magnae divitiae,
<milestone unit="section" n="2"/>ad hoc vis corporis et alia omnia huiusce modi brevi dilabuntur; at ingeni egregia facinora sicuti anima inmortalia sunt.
<milestone unit="section" n="3"/>postremo corporis et fortunae bonorum ut initium sic finis est, omniaque orta occidunt et aucta senescunt: animus incorruptus, aeternus, rector humani generis agit atque habet cuncta neque ipse habetur.
<milestone unit="section" n="4"/>quo magis pravitas eorum admiranda est, qui, dediti corporis gaudiis, per luxum et ignaviam aetatem agunt, ceterum ingenium, quo neque melius neque amplius aliud in natura mortalium est, incultu atque socordia torpescere sinunt, quom praesertim tam multae variaeque sint artes animi, quibus summa claritudo paratur.</p>
<p>
<milestone unit="chapter" n="3"/>
<milestone unit="section" n="1"/>Verum ex iis magistratus et imperia, postremo omnis cura rerum publicarum minume mihi hac tempestate cupiunda videntur, quoniam neque virtuti honos datur neque illi, quibus per fraudem ius fuit, tuti aut eo magis honesti sunt.
<milestone unit="section" n="2"/>nam vi quidem regere patriam aut parentis, quamquam et possis et delicta corrigas, tamen inportunum est, quom praesertim omnes rerum mutationes caedem, fugam aliaque hostilia portendant.
<milestone unit="section" n="3"/>frustra autem niti neque aliud se fatigando nisi odium quaerere extremae dementiae est;
<milestone unit="section" n="4"/>nisi forte quem inhonesta et perniciosa lubido tenet potentiae paucorum decus atque libertatem suam gratificari.</p> <pb id="p.55"/>
<p>
<milestone unit="chapter" n="4"/>
<milestone unit="section" n="1"/>Ceterum ex aliis negotiis, quae ingenio exercentur, in primis magno usui est memoria rerum gestarum.
<milestone unit="section" n="2"/>quoius de virtute quia multi dixere, praetereundum puto, simul ne per insolentiam quis existumet memet studium meum laudando extollere.
<milestone unit="section" n="3"/>atque ego credo fore qui, quia decrevi procul a re publica aetatem agere, tanto tamque utili labori meo nomen inertiae inponant, certe quibus maxuma industria videtur salutare plebem et conviviis gratiam quaerere.
<milestone unit="section" n="4"/>qui si reputaverint, et quibus ego temporibus magistratus adeptus sim et quales viri idem adsequi nequiverint et postea quae genera hominum in senatum pervenerint, profecto existumabunt me magis merito quam ignavia iudicium animi mei mutavisse maiusque commodum ex otio meo quam ex aliorum negotiis rei publicae venturum.
<milestone unit="section" n="5"/>nam saepe ego audivi Q. Maxumum, P. Scipionem, praeterea civitatis nostrae praeclaros viros solitos ita dicere, quom maiorum imagines intuerentur, vehementissume sibi animum ad virtutem accendi.
<milestone unit="section" n="6"/>scilicet non ceram illam neque figuram tantam vim in sese habere, sed memoria rerum gestarum eam flammam egregiis viris in pectore crescere neque prius sedari, quam virtus eorum famam atque gloriam adaequaverit.
<milestone unit="section" n="7"/>at contra quis est omnium his moribus, quin divitiis et sumptibus, non probitate neque industria cum maioribus suis contendat? etiam homines novi, qui antea per virtutem soliti erant nobilitatem antevenire, furtim et per latrocinia potius quam bonis artibus ad imperia et honores nituntur;
<milestone unit="section" n="8"/>proinde  quasi praetura et consulatus atque alia omnia huiusce modi per se ipsa clara et magnifica sint ac non perinde habeantur, ut eorum qui ea sustinent virtus est.
<milestone unit="section" n="9"/>verum ego liberius altiusque processi, dum me civitatis morum piget taedetque. nunc ad inceptum redeo.</p> <pb id="p.56"/>
<p>
<milestone unit="chapter" n="5"/>
<milestone unit="section" n="1"/>bellum scripturus sum, quod populus Romanus cum Iugurtha rege Numidarum gessit, primum quia magnum et atrox variaque victora fuit, dehinc quia tunc primum superbiae nobilitatis obviam itum est;
<milestone unit="section" n="2"/>quae contentio divina et humana cuncta permiscuit eoque vecordiae processit,
<milestone unit="section" n="3"/>ut studiis civilibus bellum atque vastitas Italiae finem faceret. sed prius quam huiusce modi rei initium expedio, pauca supra repetam, quo ad cognoscundum omnia illustria magis magisque in aperto sint.</p>
<p>
<milestone unit="section" n="4"/>Bello Punico secundo, quo dux Carthaginiensium Hannibal post magnitudinem nominis Romani Italiae opes maxume adtriverat, Masinissa rex Numidarum in amicitiam receptus a P. Scipione, quoi postea Africano cognomen ex virtute fuit, multa et praeclara rei militaris facinora fecerat. ob quae victis Carthaginiensibus et capto Syphace, quoius in Africa magnum atque late imperium valuit, populus Romanus, quascumque urbis et agros manu ceperat, regi dono dedit.
<milestone unit="section" n="5"/>igitur amicitia Masinissae bona atque honesta nobis permansit. sed imperi vitaeque eius finis idem fuit.</p>
<p>
<milestone unit="section" n="6"/>Dein Micipsa filius regnum solus obtinuit Mastanabale et Gulussa fratribus morbo absumptis.
<milestone unit="section" n="7"/>is Adherbalem et Hiempsalem ex sese genuit Iugurthamque filium Mastanabalis fratris, quem Masinissa, quod ortus ex concubina erat, privatum dereliquerat, eodem cultu quo liberos suos domi habuit.</p>
<p>
<milestone unit="chapter" n="6"/>
<milestone unit="section" n="1"/>Qui ubi primum adolevit, pollens viribus, decora facie, sed multo maxume ingenio validus, non se luxu <pb id="p.57"/> neque inertiae corrumpundum dedit, sed, uti mos gentis illius est, equitare, iaculari; cursu cum aequalibus certare et, quom omnis gloria anteiret, omnibus tamen carus esse; ad hoc pleraque tempora in venando agere, leonem atque alias feras primus aut in primis ferire: plurumum facere, [et] minumum ipse de se loqui.
<milestone unit="section" n="2"/>quibus rebus Micipsa tametsi initio laetus fuerat, existumans virtutem Iugurthae regno suo gloriae fore, tamen, postquam hominem adulescentem exacta sua aetate et parvis liberis magis magisque crescere intellegit, vehementer eo negotio permotus multa cum animo suo volvebat.
<milestone unit="section" n="3"/>terrebat eum natura mortalium avida imperi et praeceps ad explendam animi cupidinem, praeterea opportunitas suae liberorumque aetatis, quae etiam mediocris viros spe praedae transvorsos agit, ad hoc studia Numidarum in Iugurtham accensa, ex quibus, si talem virum dolis interfecisset, ne qua seditio aut bellum oriretur, anxius erat.
<milestone unit="chapter" n="7"/>
<milestone unit="section" n="1"/>his difficultatibus circumventus ubi videt neque per vim neque insidiis opprimi posse hominem tam acceptum popularibus, quod erat Iugurtha manu promptus et adpetens gloriae militaris, statuit eum obiectare periculis et eo modo fortunam temptare.</p>
<p>
<milestone unit="section" n="2"/>Igitur bello Numantino Micipsa, quom populo Romano equitum atque peditum auxilia mitteret, sperans vel ostentando virtutem vel hostium saevitia facile eum occasurum, praefecit Numidis, quos in Hispaniam mittebat.
<milestone unit="section" n="3"/>sed ea res longe aliter, ac ratus erat, evenit. nam Iugurtha, ut erat inpigro atque acri ingenio, ubi naturam
<milestone unit="section" n="4"/>P. Scipionis, qui tum Romanis imperator erat, et morem <pb id="p.58"/> hostium cognovit, multo labore multaque cura, praeterea modestissume parendo et saepe obviam eundo periculis in tantam claritudinem brevi pervenerat, ut nostris vehementer carus, Numantinis maxumo terrori esset.
<milestone unit="section" n="5"/>ac sane, quod difficillumum in primis est, et proelio strenuos erat et bonus consilio, quorum alterum ex providentia timorem, alterum ex audacia temeritatem adferre plerumque solet.
<milestone unit="section" n="6"/>igitur imperator omnis fere res asperas per Iugurtham agere, in amicis habere, magis magisque eum in dies amplecti, quippe quoius neque consilium neque inceptum ullum frustra erat.
<milestone unit="section" n="7"/>huc adcedebat munificentia animi et ingeni sollertia, quis rebus sibi multos ex Romanis familiari amicitia coniunxerat.</p>
<p>
<milestone unit="chapter" n="8"/>
<milestone unit="section" n="1"/>Ea tempestate in exercitu nostro fuere complures novi atque nobiles, quibus divitiae bono honestoque potiores erant, factiosi domi, potentes apud socios, clari magis quam honesti, qui Iugurthae non mediocrem animum pollicitando accendebant, si Micipsa rex occidisset, fore uti solus imperi Numidiae potiretur: in ipso maxumam virtutem, Romae omnia venalia esse.
<milestone unit="section" n="2"/>sed postquam Numantia deleta P. Scipio dimittere auxilia et ipse revorti domum decrevit, donatum atque laudatum magnifice pro contione Iugurtham in praetorium abduxit ibique secreto monuit, ut potius publice quam privatim amicitiam populi Romani coleret neu quibus largiri insuesceret: periculose a paucis emi quod multorum esset. si permanere vellet in suis artibus, ultro illi et gloriam et regnum venturum; sin properantius pergeret, suamet ipsum pecunia praecipitem casurum.
<milestone unit="chapter" n="9"/>
<milestone unit="section" n="1"/>sic locutus cum litteris eum, quas Micipsae redderet, dimisit. earum sententia haec erat:</p>
<p>
<milestone unit="section" n="2"/>'Iugurthae tui bello Numantino longe maxuma virtus fuit, quam rem tibi certo scio gaudio esse. nobis ob <pb id="p.59"/> merita sua carus est; ut idem senatui et populo Romano sit, summa ope nitemur. tibi quidem pro nostra amicitia gratulor. en habes virum dignum te atque avo suo Masinissa.'</p>
<p>
<milestone unit="section" n="3"/>Igitur rex, ubi ea quae fama acceperat ex litteris imperatoris ita esse cognovit, quom virtute tum gratia viri permotus flexit animum suom et Iugurtham beneficiis vincere aggressus est statimque eum adoptavit et testamento pariter cum filiis heredem instituit.</p>
<p>
<milestone unit="section" n="4"/>Sed ipse paucos post annos morbo atque aetate confectus quom sibi finem vitae adesse intellegeret, coram amicis et cognatis itemque Adherbale et Hiempsale filiis dicitur huiusce modi verba cum Iugurtha habuisse:</p>
<p>
<milestone unit="chapter" n="10"/>
<milestone unit="section" n="1"/>'Parvom ego te, Iugurtha, amisso patre, sine spe, sine opibus in meum regnum accepi, existumans non minus me tibi quam liberis, si genuissem, ob beneficia carum fore.
<milestone unit="section" n="2"/>neque ea res falsum me habuit. nam, ut alia magna et egregia tua omittam, novissume rediens Numantia meque regnumque meum gloria honoravisti tuaque virtute nobis Romanos ex amicis amicissumos fecisti. in Hispania nomen familiae renovatum est. postremo, quod difficillumum inter mortalis est, gloria invidiam vicisti.</p>
<p>
<milestone unit="section" n="3"/>Nunc, quoniam mihi natura finem vitae facit, per hanc dexteram, per regni fidem moneo obtestorque te, uti hos, qui tibi genere propinqui, beneficio meo fratres sunt, caros habeas neu malis alienos adiungere quam sanguine coniunctos retinere.
<milestone unit="section" n="4"/>non exercitus neque thesauri <pb id="p.60"/> praesidia regni sunt, verum amici, quos neque armis cogere neque auro parare queas: officio et fide pariuntur. quis autem amicior quam frater fratri? aut quem alienum fidum invenies,
<milestone unit="section" n="5"/>si tuis hostis fueris? equidem ego vobis regnum trado firmum,
<milestone unit="section" n="6"/>si boni eritis, sin mali, inbecillum. nam concordia parvae res crescunt, discordia maxumae dilabuntur.</p>
<p>
<milestone unit="section" n="7"/>Ceterum ante hos te, Iugurtha, qui aetate et sapientia prior es, ne aliter quid eveniat, providere decet. nam in omni certamine qui opulentior est, etiam si accipit iniuriam, tamen, quia plus potest, facere videtur.
<milestone unit="section" n="8"/>vos autem, Adherbal et Hiempsal, colite, observate talem hunc virum, imitamini virtutem et enitimini, ne ego meliores liberos sumpsisse videar quam genuisse.'</p>
<p>
<milestone unit="chapter" n="11"/>
<milestone unit="section" n="1"/>Ad ea Iugurtha, tametsi regem ficta locutum intellegebat et ipse longe aliter animo agitabat, tamen pro tempore benigne respondit.</p>
<p>
<milestone unit="section" n="2"/>Micipsa paucis post diebus moritur. postquam illi more regio iusta magnifice fecerant, reguli in unum convenerunt, ut inter se de cunctis negotiis disceptarent.
<milestone unit="section" n="3"/>sed Hiempsal, qui minumus ex illis erat, natura ferox et iam antea ignobilitatem Iugurthae, quia materno genere inpar erat, despiciens, dextra Adherbalem adsedit, ne medius ex tribus, quod apud Numidas honori ducitur, Iugurtha foret.
<milestone unit="section" n="4"/>dein tamen, ut aetati concederet, fatigatus a fratre, vix in partem alteram transductus est.
<milestone unit="section" n="5"/>ibi quom multa de administrando imperio dissererent, <pb id="p.61"/> Iugurtha inter alias res iacit oportere quinquenni consulta et decreta omnia rescindi, nam per ea tempora confectum annis Micipsam parum animo valuisse.
<milestone unit="section" n="6"/>tum idem Hiempsal placere sibi respondit, nam ipsum illum tribus proxumis annis adoptatione in regnum pervenisse.
<milestone unit="section" n="7"/>quod verbum in pectus Iugurthae altius, quam quisquam ratus erat, descendit.
<milestone unit="section" n="8"/>itaque ex eo tempore ira et metu anxius moliri, parare atque ea modo cum animo habere, quibus Hiempsal per dolum caperetur.
<milestone unit="section" n="9" />quae ubi tardius procedunt neque lenitur animus ferox, statuit quovis modo inceptum perficere.</p>
<p>
<milestone unit="chapter" n="12"/>
<milestone unit="section" n="1"/>Primo conventu, quem ab regulis factum supra memoravi, propter dissensionem placuerat dividi thesauros finisque imperi singulis constitui.
<milestone unit="section" n="2"/>itaque tempus ad utramque rem decernitur, sed maturius ad pecuniam distribuendam. reguli interea in loca propinqua thesauris alius alio concessere.
<milestone unit="section" n="3"/>sed Hiempsal in oppido Thirmida forte eius domo utebatur, qui proxumus lictor Iugurthae carus acceptusque ei semper fuerat. quem ille casu ministrum oblatum promissis onerat inpellitque, uti tamquam sua[m] visens domum eat, portarum clavis adulterinas paret &mdash; nam verae ad Hiempsalem referebantur &mdash; ceterum, ubi res postularet, se ipsum cum magna manu venturum.
<milestone unit="section" n="4"/>Numida mandata brevi conficit atque, uti doctus erat, noctu Iugurthae milites introducit.
<milestone unit="section" n="5"/>qui postquam in aedis inrupere, divorsi regem quaerere, dormientis alios alios occursantis interficere, scrutari loca abdita, clausa effringere, strepitu et tumultu omnia miscere, quom interim Hiempsal reperitur occultans se tugurio mulieries ancillae, quo initio pavidus et ignarus loci perfugerat.
<milestone unit="section" n="6"/>Numidae caput eius, uti iussi erant, ad Iugurtham referunt.</p> <pb id="p.62"/>
<p>
<milestone unit="chapter" n="13"/>
<milestone unit="section" n="1"/>Ceterum fama tanti facinoris per omnem Africam brevi divolgatur. Adherbalem omnisque, qui sub imperio Micipsae fuerant, metus invadit. in duas partis discedunt Numidae: plures Adherbalem sequontur, sed illum alterum bello meliores.
<milestone unit="section" n="2"/>igitur Iugurtha quam maxumas potest copias armat, urbis partim vi alias voluntate imperio suo adiungit, omni Numidiae imperare parat.
<milestone unit="section" n="3"/>Adherbal tametsi Romam legatos miserat, qui senatum docerent de caede fratris et fortunis suis, tamen fretus multitudine militum parabat armis contendere.
<milestone unit="section" n="4"/>sed ubi res ad certamen venit, victus ex proelio profugit in provinciam ac deinde Romam contendit.
<milestone unit="section" n="5"/>tum ugurtha patratis consiliis, postquam omni Numidia potiebatur, in otio facinus suom cum animo reputans timere populum Romanum neque advorsus iram eius usquam nisi in avaritia nobilitatis et pecunia sua spem habere.
<milestone unit="section" n="6"/>itaque paucis diebus cum auro et argento multo Romam legatos mittit, quis praecipit, primum uti veteres amicos muneribus expleant, deinde novos adquirant, postremo quaecumque possint largiundo parare ne cunctentur.
<milestone unit="section" n="7"/>sed ubi Romam legati venere et ex praecepto regis hospitibus aliisque, quorum ea tempestate in senatu auctoritas pollebat, magna munera misere, tanta conmutatio incessit, ut ex maxuma invidia in gratiam et favorem nobilitatis Iugurtha veniret.
<milestone unit="section" n="8"/>quorum pars spe, alii praemio inducti singulos ex senatu ambiundo nitebantur, ne gravius in eum consuleretur.
<milestone unit="section" n="9"/>igitur ubi legati satis confidunt, die constituto senatus utrisque datur. tum Adherbalem hoc modo locutum accepimus:</p>
<p>
<milestone unit="chapter" n="14"/>
<milestone unit="section" n="1"/>'Patres conscripti, Micipsa pater meus moriens mihi praecepit, uti regni Numidiae tantummodo procurationem existumarem meam, ceterum ius et imperium eius <pb id="p.63"/> penes vos esse; simul eniterer domi militiaeque quam maxumo usui esse populo Romano; vos mihi cognatorum, vos adfinium loco ducerem: si ea fecissem, in vostra amicitia exercitum divitias munimenta regni me habiturum.
<milestone unit="section" n="2"/>quae quom praecepta parentis mei agitarem, Iugurtha, homo omnium quos terra sustinet sceleratissumus, contempto imperio vostro Masinissae me nepotem et iam ab stirpe socium atque amicum populi Romani regno fortunisque omnibus expulit.</p>
<p>
<milestone unit="section" n="3"/>Atque ego, patres conscripti, quoniam eo miseriarum venturus eram, vellem potius ob mea quam ob maiorum meorum beneficia posse me a vobis auxilium petere, ac maxume deberi mihi beneficia a populo Romano, quibus non egerem, secundum ea, si desideranda erant, uti debitis uterer.
<milestone unit="section" n="4"/>sed quoniam parum tuta per se ipsa probitas est neque mihi in manu fuit, Iugurtha qualis foret, ad vos confugi, patres conscripti, quibus, quod mihi miserrumum est, cogor prius oneri quam usui esse.
<milestone unit="section" n="5"/>ceteri reges aut bello victi in amicitiam a vobis recepti sunt aut in suis dubiis rebus societatem vostram adpetiverunt; familia nostra cum populo Romano bello Carthaginiensi amicitiam instituit, quo tempore magis fides eius quam fortuna petunda erat.
<milestone unit="section" n="6"/>quorum progeniem vos, patres conscripti, nolite pati me nepotem Masinissae frustra a vobis auxilium petere.</p>
<p>
<milestone unit="section" n="7"/>Si ad impetrandum nihil causae haberem praeter miserandam fortunam, quod paulo ante rex genere fama atque copiis potens, nunc deformatus aerumnis, inops alienas opes expecto, tamen erat maiestatis populi Romani prohibere iniuriam neque pati quoiusquam regnum per scelus crescere.
<milestone unit="section" n="8"/>verum ego iis finibus eiectus sum, quos maioribus meis populus Romanus dedit, unde pater et avos meus una vobiscum expulere Syphacem et <pb id="p.64"/> Carthaginiensis. vostra beneficia mihi erepta sunt, patres conscripti, vos in mea iniuria despecti estis.
<milestone unit="section" n="9"/>eheu me miserum! hucine, Micipsa pater, beneficia tua evasere, ut, quem tu parem cum liberis tuis regnique participem fecisti, is potissumum stirpis tuae extinctor sit? numquamne ergo familia nostra quieta erit? semperne in sanguine ferro fuga vorsabitur?
<milestone unit="section" n="10"/>dum Carthaginienses incolumes fuere, iure omnia saeva patiebamur: hostes ab latere, vos amici procul, spes omnis in armis erat. postquam illa pestis ex Africa eiecta est, laeti pacem agitabamus, quippe quis hostis nullus erat, nisi forte quem vos iussissetis.
<milestone unit="section" n="11"/>ecce autem ex inproviso Iugurtha, intoleranda audacia scelere atque superbia sese efferens, fratre meo atque eodem propinquo suo interfecto primum regnum eius sceleris sui praedam fecit; post ubi me isdem dolis nequit capere, nihil minus quam vim aut bellum expectantem in imperio vostro, sicuti videtis, extorrem patria domo, inopem et coopertum miseriis effecit, ut ubivis tutius quam in meo regno essem.</p>
<p>
<milestone unit="section" n="12"/>Ego sic existumabam, patres conscripti, uti praedicantem audiveram patrem meum, qui vostram amicitiam diligenter colerent, eos multum laborem suscipere, ceterum ex omnibus maxume tutos esse.
<milestone unit="section" n="13"/>quod in familia nostra fuit, praestitit, uti in omnibus bellis adesset vobis; nos uti per otium tuti simus, in vostra manu est, patres conscripti.
<milestone unit="section" n="14"/>pater nos duos fratres reliquit, tertium Iugurtham beneficiis suis ratus est coniunctum nobis fore. alter eorum necatus est, alterius ipse ego manus inpias vix effugi.
<milestone unit="section" n="15"/>quid agam? aut quo potissumum infelix adcedam? generis praesidia omnia extincta <pb id="p.65"/>  sunt. pater, uti necesse erat, naturae concessit. fratri, quem minume decuit, propinquos per scelus vitam eripuit. affinis amicos propinquos ceteros meos alium alia clades oppressit: capti ab Iugurtha pars in crucem acti, pars bestiis obiecti sunt, pauci, quibus relicta est anima, clausi in tenebris cum maerore et luctu morte graviorem vitam exigunt.</p>
<p>
<milestone unit="section" n="16"/>Si omnia, quae aut amisi aut ex necessariis advorsa facta sunt, incolumia manerent, tamen, si quid ex inproviso mali accidisset, vos inplorarem, patres conscripti, quibus pro magnitudine imperi ius et iniurias omnis curae esse decet.
<milestone unit="section" n="17"/>nunc vero exul patria domo, solus atque omnium honestarum rerum egens quo adcedam aut quos appellem? nationesne an reges, qui omnes familiae nostrae ob vostram amicitiam infesti sunt? an quoquam mihi adire licet, ubi non maiorum meorum hostilia monumenta pluruma sint? aut quisquam nostri misereri potest, qui aliquando vobis hostis fuit?
<milestone unit="section" n="18"/>postremo Masinissa nos ita instituit, patres conscripti, ne quem coleremus nisi populum Romanum, ne societates, ne foedera nova acciperemus: abunde magna praesidia nobis in vostra amicitia fore; si huic imperio fortuna mutaretur, una occidundum nobis esse.
<milestone unit="section" n="19"/>virtute ac dis volentibus magni estis et opulenti, omnia secunda et oboedientia sunt: quo facilius sociorum iniurias curare licet.</p>
<p>
<milestone unit="section" n="20"/>Tantum illud vereor, ne quos privata amicitia Iugurthae parum cognita transvorsos agat. quos ego audio maxuma ope niti ambire fatigare vos singulos, ne quid de absente incognita causa statuatis; fingere me verba et fugam simulare, quoi licuerit in regno manere.
<milestone unit="section" n="21"/>quod utinam illum, quoius inpio facinore in has miserias proiectus sum, eadem haec simulantem videam, et aliquando <pb id="p.66"/> aut apud vos aut apud deos inmortalis rerum humanarum cura oriatur: ne ille, qui nunc sceleribus suis ferox atque praeclarus est, omnibus malis excruciatus inpietatis in parentem nostrum, fratris mei necis mearumque miseriarum gravis poenas reddat.
<milestone unit="section" n="22"/>iam iam, frater animo meo carissume, quamquam tibi inmaturo et unde minume decuit vita erepta est, tamen laetandum magis quam dolendum puto casum tuom.
<milestone unit="section" n="23"/>non enim regnum, sed fugam exilium egestatem et omnis has quae me premunt aerumnas cum anima simul amisisti. at ego infelix, in tanta mala praecipitatus ex patrio regno, rerum humanarum spectaculum praebeo, incertus quid agam, tuasne iniurias persequar ipse auxili egens an regno consulam, quoius vitae necisque potestas ex opibus alienis pendet.
<milestone unit="section" n="24"/>utinam emori fortunis meis honestus exitus esset neu iure contemptus viderer, si defessus malls iniuriae concessissem. nunc neque vivere lubet neque mori licet sine dedecore.</p>
<p>
<milestone unit="section" n="25"/>Patres conscripti, per vos, per liberos atque parentis vostros, per maiestatem populi Romani, subvenite mihi misero, ite obviam iniuriae, nolite pati regnum Numidiae, quod vostrum est, per scelus et sanguinem familiae nostrae tabescere.'</p>
<p>
<milestone unit="chapter" n="15"/>
<milestone unit="section" n="1"/>Postquam rex finem loquundi fecit, legati Iugurthae largitione magis quam causa freti paucis respondent: Hiempsalem ob saevitiam suam ab Numidis interfectum, Adherbalem ultro bellum inferentem, postquam superatus sit, queri, quod iniuriam facere nequivisset. Iugurtham ab senatu petere, ne se alium putarent ac Numantiae cognitus esset, neu verba inimici ante facta sua ponerent.
<milestone unit="section" n="2" />deinde utrique curia egrediuntur. senatus statim consulitur. fautores legatorum, praeterea <pb id="p.67"/> senatus magna pars gratia depravata Adherbalis dicta contemnere, Iugurthae virtutem extollere laudibus; gratia, voce, denique omnibus modis pro alieno scelere et flagitio, sua quasi pro gloria, nitebantur.
<milestone unit="section" n="3"/>at contra pauci, quibus bonum et aequom divitiis carius erat, subveniundum Adherbali et Hiempsalis mortem severe vindicandam censebant,
<milestone unit="section" n="4"/>sed ex omnibus maxume Aemilius Scaurus, homo nobilis inpiger factiosus, avidus potentiae honoris divitiarum, ceterum vitia sua callide occultans.
<milestone unit="section" n="5"/>is postquam videt regis largitionem famosam inpudentemque, veritus, quod in tali re solet, ne polluta licentia invidiam accenderet, animum a consueta lubidine continuit.
<milestone unit="chapter" n="16"/>
<milestone unit="section" n="1"/>vicit tamen in senatu pars illa, quae vero pretium aut gratiam anteferebat.
<milestone unit="section" n="2"/>decretum fit, uti decem legati regnum, quod Micipsa obtinuerat, inter Iugurtham et Adherbalem dividerent. quoius legationis princeps fuit L. Opimius, homo clarus et tum in senatu potens, quia consul C. Graccho et M. Fulvio Flacco interfectis acerrume victoriam nobilitatis in plebem exercuerat.
<milestone unit="section" n="3"/>eum Iugurtha tametsi Romae in inimicis habuerat, tamen accuratissume recepit, dando et pollicendo multa perfecit, uti fama, fide, postremo omnibus suis rebus commodum regis anteferret.
<milestone unit="section" n="4"/>reliquos legatos eadem via aggressus plerosque capit, paucis carior fides quam pecunia fuit.
<milestone unit="section" n="5"/>in divisione, quae pars Numidiae Mauretaniam attingit, agro virisque opulentior, Iugurthae traditur; illam alteram specie quam usu potiorem, quae portuosior et aedificiis magis exornata erat, Adherbal possedit.</p>
<p>
<milestone unit="chapter" n="17"/>
<milestone unit="section" n="1"/>Res postulare videtur Africae situm paucis exponere et eas gentis, quibuscum nobis bellum aut amicitia fuit, attingere.
<milestone unit="section" n="2"/>sed quae loca et nationes ob calorem aut <pb id="p.68"/> asperitatem, item solitudines minus frequentata surit, de iis haud facile compertum narraverim. cetera quam paucissumis absolvam.</p>
<p>
<milestone unit="section" n="3"/>In divisione orbis terrae plerique in parte tertia Africam posuere, pauci tantummodo Asiam et Europam esse, sed Africam in Europa.
<milestone unit="section" n="4"/>ea finis habet ab occidente fretum nostri maris et Oceani, ab ortu solis declivem latitudinem, quem locum Catabathmon incolae appellant.
<milestone unit="section" n="5" />mare saevom, inportuosum; ager frugum fertilis, bonus pecori, arbori infecundus; caelo terraque penuria aquarum.
<milestone unit="section" n="6"/>genus hominum salubri corpore, velox, patiens laborum; &lt;ac&gt; plerosque senectus dissolvit, nisi qui ferro aut bestiis interiere, nam morbus haud saepe quemquam superat; ad hoc malefici generis pluruma animalia.
<milestone unit="section" n="7"/>sed qui mortales initio Africam habuerint quique postea adcesserint aut quo modo inter se permixti sint, quamquam ab ea fama, quae plerosque obtinet, divorsum est, tamen, uti ex libris Punicis, qui regis Hiempsalis dicebantur, interpretatum nobis est utique rem sese habere cultores eius terrae putant, quam paucissumis dicam. ceterum fides eius rei penes auctores erit.</p>
<p>
<milestone unit="chapter" n="18"/>
<milestone unit="section" n="1"/>Africam initio habuere Gaetuli et Libyes, asperi incultique, quis cibus erat caro ferina atque humi pabulum uti pecoribus.
<milestone unit="section" n="2"/>ii neque moribus neque lege aut imperio quoiusquam regebantur: vagi palantes quas nox coegerat sedes habebant.
<milestone unit="section" n="3"/>sed postquam in Hispania Hercules, sicuti Afri putant, interiit, exercitus eius, conpositus <pb id="p.69"/>  ex variis gentibus, amisso duce ac passim multis sibi quisque imperium petentibus brevi dilabitur.
<milestone unit="section" n="4"/>ex eo numero Medi, Persae et Armenii navibus in Africam transvecti proxumos nostro mari locos occupavere,
<milestone unit="section" n="5"/>sed Persae intra Oceanum magis, iique alveos navium invorsos pro tuguriis habuere, quia neque materia in agris neque ab Hispanis emundi aut mutandi copia erat:
<milestone unit="section" n="6"/>mare magnum et ignara lingua commercio prohibebant.
<milestone unit="section" n="7"/>ii paulatim per conubia Gaetulos secum miscuere et, quia saepe temptantes agros alia, deinde alia loca petiverant, semet ipsi Nomadas appellavere.
<milestone unit="section" n="8" />ceterum adhuc aedificia Numidarum agrestium, quae mapalia illi vocant, oblonga, incurvis lateribus, tecta quasi navium carinae sunt.
<milestone unit="section" n="9"/>Medis autem et Armeniis adcessere Libyes &mdash;nam ii propius mare Africum agitabant, Gaetuli sub sole magis, haud procul ab ardoribus &mdash;, iique mature oppida habuere; nam freto divisi ab Hispania mutare res inter se instituerant.
<milestone unit="section" n="10"/>nomen eorum paulatim Libyes corrupere, barbara lingua Mauros pro Medis appellantes.
<milestone unit="section" n="11"/>sed res Persarum brevi adolevit, ac postea nomine Numidae, propter multitudinem a parentibus digressi, possedere ea loca, quae proxuma Carthagine[m] Numidia appellatur.
<milestone unit="section" n="12"/>deinde utrique alteris freti finitumos armis aut metu sub imperium suom coegere, nomen gloriamque sibi addidere, magis ii, qui ad nostrum mare processerant, quia Libyes quam Gaetuli minus bellicosi. denique Africae pars inferior pleraque ab Numidis possessa est, victi omnes in gentem nomenque imperantium concessere.
<milestone unit="chapter" n="19"/>
<milestone unit="section" n="1"/>postea Phoenices, alii multitudinis domi minuendae gratia, pars imperi cupidine sollicitata plebe et aliis <pb id="p.70"/> novarum rerum avidis, Hipponem, Hadrumetum, Lepcim aliasque urbis in ora marituma condidere; eaeque brevi multum auctae, pars originibus suis praesidio, aliae decori fuere.
<milestone unit="section" n="2"/>nam de Carthagine silere melius puto quam parum dicere, quoniam alio properare tempus monet.</p>
<p>
<milestone unit="section" n="3"/>Igitur ad Catabathmon, qui locus Aegyptum ab Africa dividit, secundo mari prima Cyrene est, colonia Theraeon, ac deinceps duae Syrtes interque eas Lepcis, deinde Philaenon arae, quem locum Aegyptum vorsus finem imperi habuere Carthaginienses, post aliae Punicae urbes.
<milestone unit="section" n="4" />cetera loca usque ad Mauretaniam Numidae tenent, proxumi Hispania[m] Mauri sunt.
<milestone unit="section" n="5"/>super Numidiam Gaetulos accepimus partim in tuguriis, alios incultius vagos agitare,
<milestone unit="section" n="6" />post eos Aethiopas esse, dehinc loca exusta solis ardoribus.
<milestone unit="section" n="7"/>igitur bello Iugurthino pleraque ex Punicis oppida et finis Carthaginiensium, quos novissume habuerant, populus Romanus per magistratus administrabat; Gaetulorum magna pars et Numidae usque ad flumen Muluccham sub Iugurtha erant; Mauris omnibus rex Bocchus imperitabat, praeter nomen cetera ignarus populi Romani itemque nobis neque bello neque pace antea cognitus.
<milestone unit="section" n="8"/>de Africa et eius incolis ad necessitudinem rei satis dictum.</p>
<p>
<milestone unit="chapter" n="20"/>
<milestone unit="section" n="1"/>Postquam diviso regno legati Africa decessere et Iugurtha contra timorem animi praemia sceleris adeptum sese videt, certum esse ratus, quod ex amicis apud Numantiam acceperat, omnia Romae venalia esse, simul et illorum pollicitationibus accensus, quos paulo ante <pb id="p.71"/> muneribus expleverat, in regnum Adherbalis animum intendit.
<milestone unit="section" n="2"/>ipse acer, bellicosus; at is quem petebat quietus, inbellis, placido ingenio, opportunus iniuriae, metuens magis quam metuendus.
<milestone unit="section" n="3"/>igitur ex inproviso finis eius cum magna manu invadit, multos mortalis cum pecore atque alia praeda capit, aedificia incendit, pleraque loca hostiliter cum equitatu adcedit,
<milestone unit="section" n="4"/>deinde cum omni multitudine in regnum suom convortit, existumans Adherbalem dolore permotum iniurias suas manu vindicaturum eamque rem belli causam fore.
<milestone unit="section" n="5"/>at ille, quod neque se parem armis existumabat et amicitia populi Romani magis quam Numidis fretus erat, legatos ad Iugurtham de iniuriis questum misit. qui tametsi contumeliosa dicta rettulerant, prius tamen omnia pati decrevit quam bellum sumere, quia temptatum antea secus cesserat.
<milestone unit="section" n="6"/>neque eo magis cupido Iugurthae minuebatur, quippe qui totum eius regnum animo iam invaserat.
<milestone unit="section" n="7" />itaque non uti antea cum praedatoria manu, sed magno exercitu conparato bellum gerere coepit et aperte totius Numidiae imperium petere.
<milestone unit="section" n="8"/>ceterum, qua pergebat, urbis agros vastare, praedas agere, suis animum hostibus terrorem augere.
<milestone unit="chapter" n="21"/>
<milestone unit="section" n="1"/>Adherbal ubi intellegit eo processum, uti regnum aut relinquendum esset aut armis retinendum, necessario copias parat et Iugurthae obvius procedit.
<milestone unit="section" n="2"/>interim haud longe a mari prope Cirtam oppidum utriusque exercitus consedit et, quia diei extremum erat, proelium non inceptum. sed ubi plerumque noctis processit, obscuro etiam tum lumine milites Iugurthini signo dato castra hostium invadunt, semisomnos partim, alios arma sumentis fugant funduntque. Adherbal cum paucis equitibus Cirtam profugit, et ni multitude togatorum fuisset, quae Numidas insequentis moenibus prohibuit, uno die inter duos reges coeptum atque patratum bellum foret.
<milestone unit="section" n="3"/>igitur Iugurtha oppidum circumsedit, vineis turribusque <pb id="p.72"/> et machinis omnium generum expugnare aggreditur, maxume festinans tempus legatorum antecapere, quos ante proelium factum ab Adherbale Romam missos audiverat.</p>
<p>
<milestone unit="section" n="4"/>Sed postquam senatus de bello eorum accepit, tres adulescentes in Africam legantur, qui ambos reges adeant, senatus populique Romani verbis nuntient velle et censere eos ab armis discedere, &lt;de controvorsiis suis iure potius quam bello disceptare&gt;: ita seque illisque dignum esse.
<milestone unit="chapter" n="22"/>
<milestone unit="section" n="1"/>legati in Africam maturantes veniunt, eo magis quod Romae, dum proficisci parant, de proelio facto et oppugnatione Cirtae audiebatur; sed is rumor clemens erat.
<milestone unit="section" n="2"/>quorum Iugurtha accepta oratione respondit sibi neque maius quicquam neque carius auctoritate senatus esse. ab adulescentia ita se enisum, ut ab optumo quoque probaretur; virtute, non malitia P. Scipioni, summo viro, placuisse; ob easdem artis a Micipsa, non penuria liberorum in regnum adoptatum esse.
<milestone unit="section" n="3"/>ceterum, quo plura bene atque strenue fecisset, eo animum suom iniuriam minus tolerare.
<milestone unit="section" n="4"/>Adherbalem dolis vitae suae insidiatum; quod ubi comperisset, sceleri eius obviam isse. populum Romanum neque recte neque pro bono facturum, si ab iure gentium sese prohibuerit. postremo de omnibus rebus legatos Romam brevi missurum.
<milestone unit="section" n="5"/>ita utrique digrediuntur. Adherbalis appellandi copia non fuit.</p>
<p>
<milestone unit="chapter" n="23"/>
<milestone unit="section" n="1"/>Iugurtha ubi eos Africa decessisse ratus est neque propter loci naturam Cirtam armis expugnare potest, vallo atque fossa moenia circumdat, turris extruit easque praesidiis firmat; praeterea dies noctisque aut per vim aut dolis temptare; defensoribus moenium praemia modo, modo formidinem ostentare; suos hortando ad virtutem adrigere; prorsus intentus cuncta parare.
<milestone unit="section" n="2"/>Adherbal ubi intellegit omnis suas fortunas in extremo sitas, hostem <pb id="p.73"/> infestum, auxili spem nullam, penuria rerum necessariarum bellum trahi non posse, ex iis, qui una Cirtam profugerant, duos maxume inpigros delegit; eos multa pollicendo ac miserando casum suom confirmat, uti per hostium munitiones noctu ad proxumum mare, dein Romam pergerent.
<milestone unit="chapter" n="24"/>
<milestone unit="section" n="1"/>Numidae paucis diebus iussa efficiunt. litterae Adherbalis in senatu recitatae, quarum sententia haec fuit:</p>
<p>
<milestone unit="section" n="2"/>'Non mea culpa saepe ad vos oratum mitto, patres conscripti, sed vis Iugurthae subigit, quem tanta lubido extinguendi me invasit, ut neque vos neque deos inmortalis in animo habeat, sanguinem meum quam omnia malit.
<milestone unit="section" n="3"/>itaque quintum iam mensem socius et amicus populi Romani armis obsessus teneor; neque mihi Micipsae patris mei beneficia neque vostra decreta auxiliantur; ferro an fame acrius urgear, incertus sum.</p>
<p>
<milestone unit="section" n="4"/>Plura de Iugurtha scribere dehortatur me fortuna mea, et iam antea expertus sum parum fidei miseris esse;
<milestone unit="section" n="5"/>nisi tamen intellego illum supra quam ego sum petere neque simul amicitiam vostram et regnum meum sperare. utrum gravius existumet, nemini occultum est.
<milestone unit="section" n="6"/>nam initio occidit Hiempsalem fratrem meum, deinde patrio regno me expulit. quae sane fuerint nostrae iniuriae, nihil ad vos.
<milestone unit="section" n="7"/>verum nunc vostrum regnum armis tenet; me, quem vos imperatorem Numidis posuistis, clausum obsidet; legatorum verba quanti fecerit, pericula mea declarant.
<milestone unit="section" n="8"/>quid est reliquom nisi vis vostra, quo moveri possit?
<milestone unit="section" n="9"/>nam ego quidem vellem, et haec, quae scribo, et illa, quae antea in senatu questus sum, vana forent potius, quam miseria mea fidem verbis faceret.</p>
<p>
<milestone unit="section" n="10"/>Sed quoniam eo natus sum, ut Iugurthae scelerum ostentui essem, non iam mortem neque aerumnas, tantummodo inimici imperium et cruciatus corporis <pb id="p.74"/> deprecor. regno Numidiae, quod vostrum est, uti lubet, consulite; me manibus inpiis eripite, per maiestatem imperi, per amicitiae fidem, si ulla apud vos memoria remanet avi mei Masinissae.'</p>
<p>
<milestone unit="chapter" n="25"/>
<milestone unit="section" n="1"/>His litteris recitatis fuere qui exercitum in Africam mittundum censerent et quam primum Adherbali subveniundum; de Iugurtha interim uti consuleretur, quoniam legatis non paruisset.
<milestone unit="section" n="2"/>sed ab isdem illis regis fautoribus summa ope enisum, ne tale decretum fieret.
<milestone unit="section" n="3" />ita bonum publicum, uti in plerisque negotiis solet, privata gratia devictum.
<milestone unit="section" n="4"/>legantur tamen in Africam maiores natu nobiles, amplis honoribus usi. in quis fuit M. Scaurus, de quo supra memoravimus, consularis et tum senatus princeps.
<milestone unit="section" n="5"/>ii, quod res in invidia erat, simul et ab Numidis obsecrati, triduo navem ascendere. dein brevi Uticam adpulsi litteras ad Iugurtham mittunt: quam ocissume ad provinciam adcedat, seque ad eum ab senatu missos.
<milestone unit="section" n="6"/>ille ubi accepit homines claros, quorum auctoritatem Romae pollere audiverat, contra inceptum suom venisse, primo conmotus metu atque lubidine divorsus agitabatur: timebat iram senatus,
<milestone unit="section" n="7"/>ni paruisset legatis; porro animus cupidine caecus ad inceptum scelus rapiebat.
<milestone unit="section" n="8"/>vicit tamen in avido ingenio pravom consilium.
<milestone unit="section" n="9"/>igitur exercitu circumdato summa vi Cirtam inrumpere nititur, maxume sperans diducta manu hostium aut vi aut dolis sese casum victoriae inventurum.
<milestone unit="section" n="10"/>quod ubi secus procedit neque quod intenderat efficere potest, ut, prius quam legatos conveniret, Adherbalis potiretur, ne amplius morando Scaurum, quem plurumum metuebat, incenderet, cum paucis equitibus in <pb id="p.75"/> provinciam venit.
<milestone unit="section" n="11"/>ac tametsi senati verbis graves minae nuntiabantur, quod ab oppugnatione non desisteret, multa tamen oratione consumpta legati frusta discessere.</p>
<p>
<milestone unit="chapter" n="26"/>
<milestone unit="section" n="1"/>Ea postquam Cirtae audita sunt, Italici, quorum virtute moenia defensabantur, confisi deditione facta propter magnitudinem populi Romani inviolatos sese fore, Adherbali suadent, uti seque et oppidum Iurgurthae tradat, tantum ab eo vitam paciscatur; de ceteris senatui curae fore.
<milestone unit="section" n="2"/>at ille, tametsi omnia potiora fide Iugurthae rebatur, tamen, quia penes eosdem, si advorsaretur, cogundi potestas erat, ita, uti censuerant Italici, deditionem facit.
<milestone unit="section" n="3"/>Iugurtha in primis Adherbalem excruciatum necat, deinde omnis puberes Numidas atque negotiatores promiscue, uti quisque armatus obvius fuerat, interficit.</p>
<p>
<milestone unit="chapter" n="27"/>
<milestone unit="section" n="1"/>Quod postquam Romae cognitum est et res in senatu agitari coepta, idem illi ministri regis interpellando ac saepe gratia, interdum iurgiis trahundo tempus atrocitatem facti leniebant.
<milestone unit="section" n="2"/>ac ni C. Memmius tribunus plebis designatus, vir acer et infestus potentiae nobilitatis, populum Romanum edocuisset id agi, ut per paucos factiosos Iugurthae scelus condonaretur, profecto omnis invidia prolatandis consultationibus dilapsa foret: tanta vis gratiae atque pecuniae regis erat.
<milestone unit="section" n="3"/>sed ubi senatus delicti conscientia populum timet, lege Sempronia provinciae futuris consulibus Numidia atque Italia decretae; consules declarati P. Scipio Nasica &lt;et&gt;
<milestone unit="section" n="4"/>L. Bestia Calpurnius; Calpurnio Numidia, Scipioni Italia obvenit.
<milestone unit="section" n="5"/>deinde exercitus, qui in Africam portaretur, scribitur; stipendium aliaque, quae bello usui forent, decernuntur.</p>
<p>
<milestone unit="chapter" n="28"/>
<milestone unit="section" n="1"/>At Iugurtha contra spem nuntio accepto, quippe quoi <pb id="p.76"/> Romae omnia venire in animo haeserat, filium et cum eo duos familiaris ad senatum legatos mittit iisque uti Illis, quos Hiempsale interfecto miserat, praecipit, omnis mortalis pecunia aggrediantur.
<milestone unit="section" n="2"/>qui postquam Romam adventabant, senatus a Bestia consultus est, placeretne legatos Iugurthae recipi moenibus, iique decrevere, nisi regnum ipsumque deditum venissent, uti in diebus proxumis decem Italia decederent.
<milestone unit="section" n="3"/>consul Numidis ex senatus decreto nuntiari iubet. ita infectis rebus illi domum discedunt.</p>
<p>
<milestone unit="section" n="4"/>Interim Calpurnius parato exercitu legat sibi homines nobilis factiosos, quorum auctoritate quae deliquisset munita fore sperabat. in quis fuit Scaurus, quoius de natura et habitu supra memoravimus.
<milestone unit="section" n="5"/>nam in consule nostro multae bonaeque artes &lt;et&gt; animi et corporis erant, quas omnis avaritia praepediebat: patiens laborum, acri ingenio, satis providens, belli haud ignarus, firmissumus contra pericula et insidias.
<milestone unit="section" n="6"/>sed legiones per Italiam Regium atque inde Siciliam, porro ex Sicilia in Africam transvectae.
<milestone unit="section" n="7"/>igitur Calpurnius initio paratis commeatibus acriter Numidiam ingressus est, multosque mortalis et urbis aliquot pugnando cepit.
<milestone unit="chapter" n="29"/>
<milestone unit="section" n="1"/>sed ubi Iugurtha per legatos pecunia temptare bellique, quod administrabat, asperitatem ostendere coepit, animus aeger avaritia facile convorsus est.
<milestone unit="section" n="2" />ceterum socius et administer omnium consiliorum adsumitur Scaurus, qui tametsi a principio plerisque ex factione eius corruptis acerrume regem inpugnaverat, tamen magnitudine pecuniae a bono honestoque in pravom abstractus est.
<milestone unit="section" n="3"/>sed Iugurtha primo tantummodo belli redimebat, existumans sese aliquid interim Romae pretio aut <pb id="p.77"/> gratia effecturum. postea vero quam participem negoti Scaurum accepit, in maxumam spem adductus recuperandae pacis statuit cum iis de omnibus pactionibus praesens agere.
<milestone unit="section" n="4"/>ceterum interea fidei causa mittitur a consule Sextius quaestor in oppidum Iugurthae Vagam. quoius rei species erat acceptio frumenti, quod Calpurnius palam legatis imperaverat, quoniam deditionis mora indutiae agitabantur.
<milestone unit="section" n="5" />igitur rex, uti constituerat, in castra venit, ac pauca praesenti consilio locutus de invidia facti sui atque uti in deditionem acciperetur, reliqua cum Bestia et Scauro secreta transigit. dein postero die quasi per saturam sententiis exquisitis in deditionem accipitur.
<milestone unit="section" n="6"/>sed, uti pro consilio imperatum erat, elephanti triginta, pecus atque equi multi cum parvo argenti pondere quaestori traduntur.
<milestone unit="section" n="7"/>Calpurnius Romam ad magistratus rogandos proficiscitur. in Numidia et exercitu nostro pax agitabantur.</p>
<p>
<milestone unit="chapter" n="30"/>
<milestone unit="section" n="1"/>Postquam res in Africa gestas quoque modo actae forent fama divolgavit, Romae per omnis locos et conventus de facto consulis agitari. apud plebem gravis invidia, patres solliciti erant: probarentne tantum flagitium an decretum consulis subvorterent, parum constabat. ac maxume eos potentia Scauri, quod is auctor et socius Bestiae ferebatur, a vero bonoque impediebat.
<milestone unit="section" n="2"/>at
<milestone unit="section" n="3"/>C. Memmius, quoius de libertate ingeni et odio potentiae nobilitatis supra diximus, inter dubitationem et moras senatus contionibus populum ad vindicandum hortari, monere, ne rem publicam, ne libertatem suam desererent, multa superba et crudelia facinora nobilitatis ostendere; prorsus intentus omni modo plebis animum incendebat.</p> <pb id="p.78"/>
<p>
<milestone unit="section" n="4"/>Sed quoniam ea tempestate Romae Memmi facundia clara pollensque fuit, decere existumavi unam ex tam multis orationem eius perscribere, ac potissumum ea dicam, quae in contione post reditum Bestiae huiusce modi verbis disseruit:</p>
<p>
<milestone unit="chapter" n="31"/>
<milestone unit="section" n="1"/>'Multa me dehortantur a vobis, Quirites, ni studium rei publicae omnia superet: opes factionis, vostra patientia, ius nullum, ac maxume quod innocentiae plus periculi quam honoris est.
<milestone unit="section" n="2"/>nam illa quidem piget dicere, his annis quindecim quam ludibrio fueritis superbiae paucorum, quam foede quamque inulti perierint vostri defensores, ut vobis animus ab ignavia atque socordia corruptus sit,
<milestone unit="section" n="3"/>qui ne nunc quidem obnoxiis inimicis exurgitis atque etiam nunc timetis eos, quibus decet terrori esse.
<milestone unit="section" n="4"/>sed quamquam haec talia sunt, tamen obviam ire factionis potentiae animus subigit.
<milestone unit="section" n="5"/>certe ego libertatem, quae mihi a parente meo tradita est, experiar. verum id frustra an ob rem faciam, in vostra manu situm est, Quirites.</p>
<p>
<milestone unit="section" n="6"/>Neque ego vos hortor, quod saepe maiores vostri fecere, uti contra iniurias armati eatis. nihil vi, nihil secessione opus est; necesse est suomet ipsi more praecipites eant.
<milestone unit="section" n="7"/>occiso Ti. Graccho, quem regnum parare aiebant, in plebem Romanam quaestiones habitae sunt; post C. Cracchi et C. Fulvi caedem item vostri ordinis multi mortales in carcere necati sunt: utriusque cladis non lex, verum lubido eorum finem fecit.
<milestone unit="section" n="8" />sed sane fuerit regni paratio plebi sua restituere; quicquid sine sanguine civium ulcisci nequitur, iure factum sit.
<milestone unit="section" n="9" />superioribus annis taciti indignabamini aerarium expilari, reges et populos liberos paucis nobilibus vectigal pendere, penes eosdem et summam gloriam et maxumas divitias esse. tamen haec talia facinora impune suscepisse parum habuere, itaque postremo leges, maistas vostra, <pb id="p.79"/> divina et humana omnia hostibus tradita sunt.
<milestone unit="section" n="10"/>neque eos qui ea fecere pudet aut paenitet, sed incedunt per ora vostra magnifici, sacerdotia et consulatus, pars triumphos suos ostentantes; proinde quasi ea honori, non praedae habeant.
<milestone unit="section" n="11"/>servi aere parati iniusta imperia dominorum non perferunt; vos, Quirites, in imperio nati aequo animo servitutem toleratis?
<milestone unit="section" n="12"/>at qui sunt ii, qui rem publicam occupavere? homines sceleratissumi, cruentis manibus, immani avaritia, nocentissumi et idem superbissumi, quibus fides decus pietas, postremo honesta atque inhonesta omnia quaestui sunt.
<milestone unit="section" n="13"/>pars eorum occidisse tribunos plebis, alii quaestiones iniustas, plerique caedem in vos fecisse pro munimento habent.
<milestone unit="section" n="14"/>ita quam quisque pessume fecit, tam maxume tutus est. metum ab scelere suo ad ignaviam vostram transtulere, quos omnis eadem cupere, eadem odisse, eadem metuere in unum coegit.
<milestone unit="section" n="15"/>sed haec inter bonos amicitia, inter malos factio est.
<milestone unit="section" n="16"/>quod si tam vos libertatis curam haberetis, quam illi ad dominationem accensi sunt, profecto neque res publica sicuti nunc vastaretur et beneficia vostra penes optumos, non audacissumos forent.
<milestone unit="section" n="17"/>maiores vostri parandi iuris et maiestatis constituendae gratia bis per secessionem armati Aventinum occupavere; vos pro libertate, quam ab illis accepistis, nonne summa ope nitemini? atque eo vehementius, quo maius dedecus est parta amittere quam omnino non paravisse.</p>
<p>
<milestone unit="section" n="18"/>Dicet aliquis 'quid igitur censes?' vindicandum in eos, qui hosti prodidere rem publicam, non manu neque vi, quod magis vos fecisse quam illis accidisse indignum est, verum quaestionibus et indicio ipsius Iugurthae. <pb id="p.80"/>
<milestone unit="section" n="19"/>qui si dediticius est, profecto iussis vostris oboediens erit; sin ea contemnit, scilicet existumabitis, qualis illa pax aut deditio sit, ex qua ad Iugurtham scelerum impunitas, ad paucos potentis maxumae divitiae, ad rem publicam damna atque dedecora pervenerint;
<milestone unit="section" n="20"/>nisi forte nondum etiam vos dominationis eorum satietas tenet et illa quam haec tempora magis placent, quom regna provinciae leges iura iudicia bella atque paces, postremo divina et humana omnia penes paucos erant; vos autem, hoc est populus Romanus, invicti ab hostibus, imperatores omnium gentium, satis habebatis animam retinere. nam servitutem quidem quis vostrum recusare audebat?</p>
<p>
<milestone unit="section" n="21"/>Atque ego tametsi viro flagitiosissumum existumo impune iniuriam accepisse, tamen vos hominibus sceleratissumis ignoscere, quoniam cives sunt, aequo animo paterer, ni misericordia in perniciem casura esset.
<milestone unit="section" n="22"/>nam et illis, quantum importunitatis habent, parum est impune male fecisse, nisi deinde faciundi licentia eripitur, et vobis aeterna sollicitudo remanebit, quom intellegetis aut serviundum esse aut per manus libertatem retinendam.
<milestone unit="section" n="23"/>nam fidei quidem aut concordiae quae spes est? dominari illi volunt, vos liberi esse; facere illi iniurias, vos prohibere; postremo sociis nostris veluti hostibus, hostibus pro sociis utuntur.
<milestone unit="section" n="24" />potestne in tam divorsis mentibus pax aut amicitia esse?</p>
<p>
<milestone unit="section" n="25"/>Quare moneo hortorque vos, ne tantum scelus inpunitum omittatis. non peculatus aerari factus est neque per vim sociis ereptae pecuniae, quae quamquam gravia sunt, tamen consuetudine iam pro nihilo habentur; <pb id="p.81"/> hosti acerrumo prodita senatus auctoritas, proditum imperium vostrum est; domi militiaeque res publica venalis fuit.
<milestone unit="section" n="26"/>quae nisi quaesita erunt, nisi vindicatum in noxios, quid erit reliquom, nisi ut illis qui ea fecere oboedientes vivamus? nam impune quae lubet facere, id est regem esse.
<milestone unit="section" n="27"/>neque ego vos, Quirites, hortor, ut malitis civis vostros perperam quam recte fecisse, sed ne ignoscundo malis bonos perditum eatis.
<milestone unit="section" n="28" />ad hoc in re publica multo praestat benefici quam malefici inmemorem esse: bonus tantummodo segnior fit, ubi neglegas, at malus inprobior.
<milestone unit="section" n="29"/>ad hoc si iniuriae non sint, haud saepe auxili egeas.'</p>
<p>
<milestone unit="chapter" n="32"/>
<milestone unit="section" n="1"/>Haec atque alia huiusce modi saepe [in] dicundo Memmius populo persuadet, uti L. Cassius, qui tum praetor erat, ad Iugurtham mitteretur eumque interposita fide publica Romam duceret, quo facilius indicio regis Scauri et reliquorum, quos pecuniae captae arcessebat, delicta patefierent.</p>
<p>
<milestone unit="section" n="2"/>Dum haec Romae geruntur, qui in Numidia relicti a Bestia exercitui praeerant, secuti morem imperatoris sui pluruma et flagitiosissuma facinora fecere.
<milestone unit="section" n="3"/>fuere qui auro corrupti elephantos Iugurthae traderent, alii perfugas vendere[nt], pars ex pacatis praedas agebant:
<milestone unit="section" n="4" />tanta vis avaritiae in animos eorum veluti tabes invaserat.
<milestone unit="section" n="5"/>at Cassius praetor perlata rogatione a C. Memmio ac perculsa omni nobilitate ad Iugurtham proficiscitur eique timido et ex conscientia diffidenti rebus suis persuadet, quoniam se populo Romano dedisset, ne vim quam misericordiam eius experiri mallet. privatim praeterea fidem suam interponit, quam ille non minoris quam publicam ducebat: talis ea tempestate fama de Cassio erat.</p> <pb id="p.82"/>
<p>
<milestone unit="chapter" n="33"/>
<milestone unit="section" n="1"/>Igitur Iugurtha contra decus regium cultu quam maxume miserabili cum Cassio Romam venit.
<milestone unit="section" n="2"/>ac tametsi in ipso magna vis animi erat, confirmatus ab omnibus, quorum potentia aut scelere cuncta ea gesserat, quae supra diximus, C. Baebium tribunum plebis magna mercede parat, quoius inpudentia contra ius et iniurias omnis munitus foret.
<milestone unit="section" n="3"/>at C. Memmius advocata contione, quamquam regi infesta plebes erat et pars in vincula duci iubebat, pars, nisi socios sceleris sui aperiret, more maiorum de hoste supplicium sumi, dignitati quam irae magis consulens sedare motus et animos eorum mollire, postremo confirmare fidem publicam per sese inviolatam fore.
<milestone unit="section" n="4"/>post ubi silentium coepit, producto Iugurtha verba facit, Romae Numidiaeque facinora eius memorat, scelera in patrem fratresque ostendit. quibus iuvantibus quibusque ministris ea egerit, quamquam intellegat popolus Romanus, tamen velle manufesta magis ex illo habere. si verum aperiat, in fide et dementia populi Romani magnam spem illi sitam; sin reticeat, non sociis saluti fore, sed se suasque spes corrupturum.
<milestone unit="chapter" n="34"/>
<milestone unit="section" n="1"/>deinde ubi Memmius dicundi finem fecit et Iugurtha respondere iussus est, C. Baebius tribunus plebis, quem pecunia corruptum supra diximus, regem tacere iubet, ac tametsi multitudo, quae in contione aderat, vehementer accensa terrebat eum clamore, voltu, saepe impetu atque aliis omnibus, quae ira fieri amat, vicit tamen inpudentia.
<milestone unit="section" n="2"/>ita populus ludibrio habitus ex contione discedit; Iugurthae Bestiaeque et ceteris, quos illa quaestio exagitabat, animi augescunt.</p>
<p>
<milestone unit="chapter" n="35"/>
<milestone unit="section" n="1"/>Erat ea tempestate Romae Numida quidam nomine Massiva, Gulussae filius, Masinissae nepos, qui, quia in dissensione regum Iugurthae advorsus fuerat, dedita Cirta et Adherbale interfecto profugus ex patria abierat.
<milestone unit="section" n="2"/>huic Sp. Albinus, qui proxumo anno post Bestiam cum <pb id="p.83"/> Q. Minucio Rufo consulatum gerebat, persuadet, quoniam ex stirpe Masinissae sit Iugurthamque ob scelera invidia cum metu urgeat, regnum Numidiae ab senatu petat.
<milestone unit="section" n="3"/>avidus consul belli gerundi movere quam senescere omnia malebat. ipsi provincia Numidia, Minucio Macedonia evenerat.
<milestone unit="section" n="4"/>quae postquam Massiva agitare coepit neque Iugurthae in amicis satis praesidi est, quod eorum alium conscientia, alium mala fama et timor impediebat, Bomilcari, proxumo ac maxume fido sibi, imperat, pretio, sicuti multa confecerat, insidiatores Massivae paret ac maxume occulte, sin id parum procedat, quovis modo Numidam interficiat.
<milestone unit="section" n="5"/>Bomilcar mature regis mandata exequitur et per homines talis negoti artifices itinera egressusque eius, postremo loca atque tempora cuncta explorat. deinde, ubi res postulabat, insidias tendit.
<milestone unit="section" n="6"/>igitur unus ex eo numero, qui ad caedem parati erant, paulo inconsultius Massivam aggreditur. illum obtruncat, sed ipse deprehensus multis hortantibus et in primis Albino consule indicium profitetur.
<milestone unit="section" n="7" />fit reus magis ex aequo bonoque quam ex iure gentium Bomilcar, comes eius, qui Romam fide publica venerat.
<milestone unit="section" n="8"/>at Iugurtha manufestus tanti sceleris non prius omisit contra verum niti, quam animadvortit supra gratiam atque pecuniam suam invidiam facti esse.
<milestone unit="section" n="9"/>igitur, quamquam in priore actione ex amicis quinquaginta vades dederat, regno magis quam vadibus consulens clam in Numidiam Bomilcarem dimittit, ventus, ne reliquos popularis metus invaderet parendi sibi, si de illo supplicium sumptum foret. et ipse paucis diebus eodem profectus est, iussus a senatu Italia decedere.
<milestone unit="section" n="10"/>sed postquam Roma egressus est, fertur saepe eo tacitus respiciens postremo dixisse 'o urbem venalem et mature perituram, si emptorem invenerit.'</p> <pb id="p.84"/>
<p>
<milestone unit="chapter" n="36"/>
<milestone unit="section" n="1"/>Interim Albinus renovato bello commeatum, stipendium aliaque, quae militibus usui forent, maturat in Africam portare; ac statim ipse profectus, uti ante comitia, quod tempus haud longe aberat, armis aut deditione aut quovis modo bellum conficeret.
<milestone unit="section" n="2"/>at contra Iugurtha trahere omnia et alias, deinde alias morae causas facere; polliceri deditionem ac deinde metum simulare; cedere instanti et paulo post, ne sui diffiderent, instare: ita belli modo, modo pacis mora consulem ludificare.
<milestone unit="section" n="3"/>ac fuere qui tum Albinum haud ignarum consili regis existumarent neque ex tanta properantia tam facile tractum bellum socordia magis quam dolo crederent.
<milestone unit="section" n="4" />sed postquam dilapso tempore comitiorum dies adventabat, Albinus Aulo fratre in castris pro praetore relicto Romam decessit.</p>
<p>
<milestone unit="chapter" n="37"/>
<milestone unit="section" n="1"/>Ea tempestate Romae seditionibus tribuniciis atrociter res publica agitabatur.
<milestone unit="section" n="2"/>P. Lucullus et L. Annius tribuni plebis resistentibus collegis continuare magistratum nitebantur, quae dissensio totius anni comitia impediebat.
<milestone unit="section" n="3"/>ea mora in spem adductus Aulus, quem pro praetore in castris relictum supra diximus, aut conficiundi belli aut terrore exercitus ab rege pecuniae capiundae milites mense Ianuario ex hibernis in expeditionem evocat, magnisque itineribus hieme aspera pervenit ad oppidum Suthul, ubi regis thesauri erant.
<milestone unit="section" n="4"/>quod quamquam et saevitia temporis et opportunitate loci neque capi neque obsideri poterat &mdash; nam circum murum situm in praerupti montis extremo planities limosa hiemalibus aquis paludem fecerat &mdash;, tamen aut simulandi gratia, quo regi formidinem adderet, aut cupidine caecus ob thesauros oppidi potiundi vineas agere, aggerem iacere aliaque, quae incepto usui forent, properare.
<milestone unit="chapter" n="38"/>
<milestone unit="section" n="1"/>at Iugurtha cognita <pb id="p.85"/> vanitate atque inperitia legati subdole eius augere amentiam, missitare supplicantis legatos, ipse quasi vitabundus per saltuosa loca et tramites exercitum ductare.
<milestone unit="section" n="2"/>denique Aulum spe pactionis perpulit, uti relicto Suthule in abditas regiones sese veluti cedentem insequeretur: ita delicta occultiora fuere.
<milestone unit="section" n="3"/>interea per homines callidos diu noctuque exercitum temptabat, centuriones ducesque turmarum, partim uti transfugerent, corrumpere, alii signo dato locum uti desererent.
<milestone unit="section" n="4"/>quae postquam ex sententia instruit, intempesta nocte de inproviso multitudine Numidarum Auli castra circumvenit.
<milestone unit="section" n="5"/>milites Romani, perculsi tumultu insolito, arma capere alii, alii se abdere, pars territos confirmare, trepidare omnibus locis. vis magna hostium, caelum nocte atque nubibus obscuratum, periculum anceps; postremo fugere an manere tutius foret, in incerto erat.
<milestone unit="section" n="6"/>sed ex eo numero, quos paulo ante corruptos diximus, cohors una Ligurum cum duabus turmis Thracum et paucis gregariis militibus transiere ad regem, et centurio primi pili tertiae legionis per munitionem, quam uti defenderet acceperat, locum hostibus introeundi dedit, eaque Numidae cuncti inrupere.
<milestone unit="section" n="7"/>nostri foeda fuga, plerique abiectis armis, proxumum collem occupaverunt.
<milestone unit="section" n="8"/>nox atque praeda castrorum hostis, quo minus victoria uterentur, remorata sunt.
<milestone unit="section" n="9"/>deinde Iugurtha postero die cum Aulo in conloquio verba facit: tametsi ipsum cum exercitu fame et ferro clausum ten&lt;er&gt;et, tamen se memorem humanarum rerum, si secum foedus faceret, incolumis omnis sub iugum missurum; praeterea uti diebus decem Numidia decederet.
<milestone unit="section" n="10"/>quae quamquam gravia et flagiti plena erant, <pb id="p.86"/> tamen, quia mortis metu mutabantur, sicuti regi lubuerat, pax convenit.</p>
<p>
<milestone unit="chapter" n="39"/>
<milestone unit="section" n="1"/>Sed ubi ea Romae comperta sunt, metus atque maeror civitatem invasere: pars dolere pro gloria imperi, pars insolita rerum bellicarum timere libertati; Aulo omnes infesti, ac maxume qui bello saepe praeclari fuerant, quod armatus dedecore potius quam manu salutem quaesiverat.
<milestone unit="section" n="2"/>ob ea consul Albinus ex delicto fratris invidiam ac deinde periculum timens senatum de foedere consulebat, et tamen interim exercitui supplementum scribere, ab sociis et nomine Latino auxilia arcessere, denique omnibus modis festinare.
<milestone unit="section" n="3"/>senatus ita, uti par fuerat, decernit suo atque populi iniussu nullum potuisse foedus fieri.
<milestone unit="section" n="4" />consul impeditus a tribunis plebis, ne quas paraverat copias secum portaret, paucis diebus in Africam proficiscitur; nam omnis exercitus, uti convenerat, Numidia deductus in provincia hiemabat.
<milestone unit="section" n="5"/>postquam eo venit, quamquam persequi Iugurtham et mederi fraternae invidiae animo ardebat, cognitis militibus, quos praeter fugam soluto imperio licentia atque lascivia corruperat, ex copia rerum statuit sibi nihil agitandum.</p>
<p>
<milestone unit="chapter" n="40"/>
<milestone unit="section" n="1"/>Interim Romae C. Mamilius Limetanus tribunus plebis rogationem ad populum promulgat, uti quaereretur in eos, quorum consilio Iugurtha senati decreta neglexisset, quique ab eo in legationibus aut imperiis pecunias accepissent, qui elephantos quique perfugas tradidissent, item qui de pace aut bello cum hostibus pactiones fecissent.
<milestone unit="section" n="2"/>huic rogationi partim conscii sibi, alii ex partium invidia pericula metuentes, quoniam aperte resistere non poterant, quin illa et alia talia placere sibi faterentur, occulte per amicos ac maxume per homines nominis Latini et socios Italicos impedimenta parabant.
<milestone unit="section" n="3"/>sed <pb id="p.87"/> plebes incredibile memoratu est quam intenta fuerit quantaque vi rogationem iusserit, magis odio nobilitatis, quoi mala illa parabantur, quam cura rei publicae: tanta lubido in partibus erat.
<milestone unit="section" n="4"/>igitur ceteris metu perculsis M. Scaurus, quem legatum Bestiae fuisse supra docuimus, inter laetitiam plebis et suorum fugam, trepida etiam tum civitate, quom ex Mamilia rogatione tres quaesitores rogarentur, effecerat, uti ipse in eo numero crearetur.
<milestone unit="section" n="5"/>sed quaestio exercita aspere violenterque ex rumore et lubidine plebis: uti saepe nobilitatem, sic ea tempestate plebem ex secundis rebus insolentia ceperat.</p>
<p>
<milestone unit="chapter" n="41"/>
<milestone unit="section" n="1"/>Ceterum mos partium et factionum ac deinde omnium malarum artium paucis ante annis Romae ortus est otio atque abundantia earum rerum, quae prima mortales ducunt.
<milestone unit="section" n="2"/>nam ante Carthaginem deletam populus et senatus Romanus placide modesteque inter se rem publicam tractabant, neque gloriae neque dominationis certamen inter civis erat: metus hostilis in bonis artibus civitatem retinebat.
<milestone unit="section" n="3"/>sed ubi illa formido mentibus decessit, scilicet ea, quae res secundae amant, lascivia atque superbia incessere.
<milestone unit="section" n="4"/>ita quod in advorsis rebus optaverant otium, postquam adepti sunt, asperius acerbiusque fuit.
<milestone unit="section" n="5" />namque coepere nobilitas dignitatem, populus libertatem in lubidinem vortere, sibi quisque ducere trahere rapere. ita omnia in duas partis abstracta sunt, res publica, quae media fuerat, dilacerata.
<milestone unit="section" n="6"/>ceterum nobilitas factione magis pollebat, plebis vis soluta atque dispersa in multitudine minus poterat.
<milestone unit="section" n="7"/>paucorum arbitrio belli domique agitabatur; penes eosdem aerarium provinciae magistratus gloriae triumphique erant; populus militia atque inopia urgebatur; praedas bellicas imperatores cum paucis <pb id="p.88"/> diripiebant: interea parentes aut parvi liberi militum,
<milestone unit="section" n="8"/>uti quisque potentiori confinis erat, sedibus pellebantur.
<milestone unit="section" n="9"/>ita cum potentia avaritia sine modo modestiaque invadere, polluere et vastare omnia, nihil pensi neque sancti habere, quoad semet ipsa praecipitavit.
<milestone unit="section" n="10"/>nam ubi primum ex nobilitate reperti sunt, qui veram gloriam iniustae potentiae anteponerent, moveri civitas et dissensio civilis quasi permixtio terrae oriri coepit.
<milestone unit="chapter" n="42"/>
<milestone unit="section" n="1"/>nam postquam Ti. et C. Cracchus, quorum maiores Punico atque aliis bellis multum rei publicae addiderant, vindicare plebem in libertatem et paucorum scelera patefacere coepere, nobilitas noxia atque eo perculsa modo per socios ac nomen Latinum, interdum per equites Romanos, quos spes societatis a plebe dimoverat, Gracchorum actionibus obviam ierat; et primo Tiberium, dein paucos post annos eadem ingredientem Gaium, tribunum alterum, alterum triumvirum coloniis deducundis, cum M. Fulvio Flacco ferro necaverat.
<milestone unit="section" n="2"/>et sane Gracchis cupidine victoriae haud satis moderatus animus fuit.
<milestone unit="section" n="3"/>sed bono vinci satius est quam malo more iniuriam vincere.
<milestone unit="section" n="4" />igitur ea victoria nobilitas ex lubidine sua usa multos mortalis ferro aut fuga extinxit plusque in reliquom sibi timoris quam potentiae addidit. quae res plerumque magnas civitatis pessum dedit, dum alteri alteros vincere quovis modo et victos acerbius ulcisci volunt.
<milestone unit="section" n="5"/>sed de studiis partium et omnis civitatis moribus si singillatim aut pro magnitudine parem disserere, tempus quam res maturius me deseret. quam ob rem ad inceptum redeo.</p>
<p>
<milestone unit="chapter" n="43"/>
<milestone unit="section" n="1"/>Post Auli foedus exercitusque nostri foedam fugam Metellus et Silanus consules designati provincias inter se partiverant. Metelloaue Numidia evenerat, acri viro <pb id="p.89"/> et, quamquam advorso populi partium, fama tamen aequabili et inviolata.
<milestone unit="section" n="2"/>is ubi primum magistratum ingressus est, alia omnia sibi cum collega ratus, ad bellum, quod gesturus erat, animum intendit.
<milestone unit="section" n="3"/>igitur diffidens veteri exercitui milites scribere, praesidia undique arcessere, arma tela equos et cetera instrumenta militiae parare, ad hoc commeatum affatim, denique omnia, quae in bello vario et multarum rerum egenti usui esse solent.
<milestone unit="section" n="4"/>ceterum ad ea patranda senatus auctoritate, socii nomenque Latinum et reges ultro auxilia mittundo, postremo omnis civitas summo studio adnitebatur.
<milestone unit="section" n="5"/>itaque ex sententia omnibus rebus paratis conpositisque in Numidiam proficiscitur, magna spe civium quom propter artis bonas tum maxume quod advorsum divitias invictum animum gerebat et avaritia magistratuum ante id tempus in Numidia nostrae opes contusae hostiumque auctae erant.</p>
<p>
<milestone unit="chapter" n="44"/>
<milestone unit="section" n="1"/>Sed ubi in Africam venit, exercitus ei traditur a Sp. Albino proconsule iners inbellis, neque periculi neque laboris patiens, lingua quam manu promptior, praedator ex sociis et ipse praeda hostium, sine imperio et modestia habitus.
<milestone unit="section" n="2"/>ita imperatori novo plus ex malis moribus sollicitudinis quam ex copia militum auxili aut spei bonae adcedebat.
<milestone unit="section" n="3"/>statuit tamen Metellus, quamquam et aestivorum tempus comitiorum mora inminuerat et expectatione eventus civium animos intentos putabat, non prius bellum attingere, quam maiorum disciplina milites laborare coegisset.
<milestone unit="section" n="4"/>nam Albinus, Auli fratris exercitusque clade perculsus, postquam decreverat non egredi provincia, quantum temporis aestivorum in imperio fuit, <pb id="p.90"/> plerumque milites stativis castris habebat, nisi quom odor aut pabuli egestas locum mutare subegerat.
<milestone unit="section" n="5"/>sed &lt;neque muniebantur&gt;, neque more militari vigiliae deducebantur; uti quoique lubebat, ab signis aberat; lixae permixti cum militibus diu noctuque vagabantur, et palantes agros vastare, villas expugnare, pecoris et mancipiorum praedas certantes agere eaque mutare cum mercatoribus vino advecticio et aliis talibus; praeterea frumentum publice datum vendere, panem in dies mercari; postremo quaecumque dici aut fingi queunt ignaviae luxuriaeque probra, &lt;ea&gt; in illo exercitu cuncta fuere et alia amplius.
<milestone unit="chapter" n="45"/>
<milestone unit="section" n="1"/>sed in ea difficultate Metellum non minus quam in rebus hostilibus magnum et sapientem virum fuisse comperior: tanta temperantia inter ambitionem saevitiamque moderatum.
<milestone unit="section" n="2"/>namque edicto primum adiumenta ignaviae sustulisse: ne quisquam in castris panem aut [quem] alium cibum coctum venderet, ne lixae exercitum sequerentur, ne miles &lt;hastatus aut&gt; gregarius in castris neve in agmine servom aut iumentum haberet; ceteris arte modum statuisse. praeterea transvorsis itineribus cottidie castra movere, iuxta ac si hostes adessent vallo atque fossa munire, vigilias crebras ponere et eas ipse cum legatis circumire; item in agmine in primis modo, modo in postremis, saepe in medio adesse, ne quispiam ordine egrederetur, ut cum signis frequentes incederent, miles cibum et arma portaret.
<milestone unit="section" n="3"/>ita prohibendo a delictis magis quam vindicando exercitum brevi confirmavit.</p>
<p>
<milestone unit="chapter" n="46"/>
<milestone unit="section" n="1"/>Interea Iugurtha, ubi quae Metellus agebat ex nuntiis <pb id="p.91"/> accepit, simul de innocentia eius certior Roma[e] factus, diffidere suis rebus ac tum demum veram deditionem facere conatus est.
<milestone unit="section" n="2"/> igitur legatos ad consulem cum suppliciis mittit, qui tantummodo ipsi liberisque vitam peterent, alia omnia dederent populo Romano.
<milestone unit="section" n="3"/>sed Metello iam antea experimentis cognitum erat genus Numidarum infidum, ingenio mobili, novarum rerum avidum esse.
<milestone unit="section" n="4"/>itaque legatos alium ab alio divorsos aggreditur ac paulatim temptando, postquam opportunos sibi cognovit, multa pollicendo persuadet, uti Iugurtham maxume vivom, sin id parum procedat, necatum sibi traderent. ceterum palam quae ex voluntate forent regi nuntiari iubet.
<milestone unit="section" n="5"/>deinde ipse paucis diebus intento atque infesto exercitu in Numidiam procedit, ubi contra belli faciem tuguria plena hominum, pecora cultoresque in agris erant. ex oppidis et mapalibus praefecti regis obvii procedebant parati frumentum dare, commeatum portare, postremo omnia quae imperarentur facere.
<milestone unit="section" n="6"/>neque Metellus idcirco minus, sed pariter ac si hostes adessent munito agmine incedere, late explorare omnia, illa deditionis signa ostentui credere et insidiis locum temptari.
<milestone unit="section" n="7"/>itaque ipse cum expeditis cohortibus, item funditorum et sagittariorum delecta manu apud primos erat, in postremo C. Marius legatus cum equitibus curabat, in utrumque latus auxiliarios equites tribunis legionum et praefectis cohortium dispertiverat, ut cum iis permixti velites, quocumque adcederent, equitatus hostium propulsarent.
<milestone unit="section" n="8"/>nam in Iugurtha tantus dolus tantaque peritia locorum et militiae erat, ut, absens an praesens, pacem an bellum gerens perniciosior esset, in incerto haberetur.</p>
<p>
<milestone unit="chapter" n="47"/>
<milestone unit="section" n="1"/>Erat haud longe ab eo itinere, quo Metellus <pb id="p.92"/> pergebat, oppidum Numidarum nomine Vaga, forum rerum venalium totius regni maxume celebratum, ubi et incolere et mercari consueverant Italici generis multi mortales.
<milestone unit="section" n="2" />huc consul, simul temptandi gratia, si paterentur, et &lt;ob&gt; opportunitates loci, praesidium inposuit. praeterea imperavit frumentum et alia, quae bello usui forent, conportare, ratus, id quod res monebat, frequentiam negotiatorum et commeatu[m] iuvaturam exercitum et iam paratis rebus munimento fore.
<milestone unit="section" n="3"/>inter haec negotia Iugurtha impensius modo legatos supplices mittere, pacem orare, praeter suam liberorumque vitam omnia Metello dedere.
<milestone unit="section" n="4" />quos item uti priores consul illectos ad proditionem domum dimittebat, regi pacem, quam postulabat, neque abnuere neque polliceri et inter eas moras promissa legatorum expectare.</p>
<p>
<milestone unit="chapter" n="48"/>
<milestone unit="section" n="1"/>Iugurtha ubi Metelli dicta cum factis conposuit ac se suis artibus temptari animadvortit, quippe quoi verbis pax nuntiabatur, ceterum re bellum asperrumum erat, urbs maxuma alienata, ager hostibus cognitus, animi popularium temptati, coactus rerum necessitudine statuit armis certare.
<milestone unit="section" n="2"/>igitur explorato hostium itinere, in spem victoriae adductus ex opportunitate loci, quam maxumas potest copias omnium generum parat ac per tramites occultos exercitum Metelli antevenit.</p>
<p>
<milestone unit="section" n="3"/>Erat in ea parte Numidiae, quam Adherbal in divisione possederat, flumen oriens a meridie nomine Muthul, a quo aberat mons ferme milia viginti tractu pari, vastus ab natura et humano cultu. sed ex eo medio quasi collis oriebatur, in inmensum pertingens, <pb id="p.93"/> vestitus oleastro ac murtetis aliisque generibus arborum, quae humi arido atque harenoso gignuntur.
<milestone unit="section" n="4"/>media autem planities deserta penuria aquae praeter flumini propinqua loca; ea consita arbustis pecore atque cultoribus frequentabantur.</p>
<p>
<milestone unit="chapter" n="49"/>
<milestone unit="section" n="1"/>Igitur in eo colle, quem transvorso intinere porrectum docuimus, Iugurtha extenuata suorum acie consedit. elephantis et parti copiarum pedestrium Bomilcarem praefecit eumque edocet quae ageret. ipse propior montem cum omni equitatu et peditibus delectis suos conlocat.
<milestone unit="section" n="2"/>dein singulas turmas et manipulos circumiens monet atque obtestatur, uti memores pristinae virtutis et victoriae sese regnumque suom ab Romanorum avaritia defendant: cum iis certamen fore, quos antea victos sub iugum miserint; ducem illis, non animum mutatum; quae ab imperatore decuerint omnia suis provisa, locum superiorem, ut prudentes cum inperitis, ne pauciores cum pluribus aut rudes cum belli melioribus manum consererent.
<milestone unit="section" n="3"/>proinde parati intentique essent signo dato Romanos invadere: illum diem aut omnis labores et victorias confirmaturum aut maxumarum aerumnarum initium fore.
<milestone unit="section" n="4"/>ad hoc viritim, uti quemque ob militare facinus pecunia aut honore extulerat, conmonefacere benefici sui et eum ipsum aliis ostentare, postremo &lt;pro&gt; quoiusque ingenio pollicendo minitando obtestando alium alio modo excitare, quom interim Metellus ignarus hostium monte degrediens cum exercitu conspicatur.
<milestone unit="section" n="5"/>primo dubius, quidnam insolita facies ostenderet &mdash; nam inter virgulta equi Numidaeque consederant, <pb id="p.94"/> neque plane occultati humilitate arborum et tamen inderti, quidnam esset, quom natura loci tum dolo ipsi atque signa militaria obscurati &mdash;, dein brevi cognitis insidiis paulisper agmen constituit.
<milestone unit="section" n="6"/>ibi conmutatis ordinibus in dextro latere, quod proxumum hostis erat, triplicibus subsidiis aciem instruxit, inter manipulos funditores et sagittarios dispertit, equitatum omnem in cornibus locat, ac pauca pro tempore milites hortatus aciem, sicuti instruxerat, transvorsis principiis in planum deducit.
<milestone unit="chapter" n="50"/>
<milestone unit="section" n="1"/>sed ubi Numidas quietos neque colle degredi animadvortit, veritus ex anni tempore et inopia aquae, ne siti conficeretur exercitus, Rutilium legatum cum expeditis co- hortibus et parte equitum praemisit ad flumen, uti locum castris antecaperet, existumans hostis crebro impetu et transvorsis proeliis iter suom remoraturos et, quoniam armis diffiderent, lassitudinem et sitim militum temptaturos.
<milestone unit="section" n="2"/>deinde ipse pro re atque loco, sicuti monte descenderat, paulatim procedere, Marium post principia habere, ipse cum sinistrae alae equitibus esse, qui in agmine principes facti erant.</p>
<p>
<milestone unit="section" n="3"/>At Iugurtha, ubi extremum agmen Metelli primos suos praetergressum videt, praesidio quasi duum milium peditum montem occupat, qua Metellus descenderat, ne forte cedentibus advorsariis receptui ac post munimento foret.
<milestone unit="section" n="4"/>dein repente signo dato hostis invadit. Numidae alii postremos caedere, pars a sinistra ac dextra temp- tare, infensi adesse atque instare, omnibus locis Romanorum ordines conturbare. quorum etiam qui firmioribus animis obvii hostibus fuerant, ludificati incerto proelio ipsi modo eminus sauciabantur, neque contra feriundi aut conserundi manum copia erat.
<milestone unit="section" n="5"/>ante iam docti ab Iugurtha equites, ubi Romanorum turma insequi coeperat, non confertim neque in unum sese recipiebant, sed alius alio quam maxume divorsi.
<milestone unit="section" n="6"/>ita numero <pb id="p.95"/> priores, si ab persequendo hostis deterrere nequiverant, disiectos ab tergo aut lateribus circumveniebant; sin opportunior fugae collis quam campi fuerat, ea vero consueti Numidarum equi facile inter virgulta evadere, nostros asperitas et insolentia loci retinebat.
<milestone unit="chapter" n="51"/>
<milestone unit="section" n="1"/>ceterum facies totius negoti varia, incerta, foeda atque miserabilis: dispersi a suis pars cedere, alii insequi; neque signa neque ordines observare; ubi quemque periculum ceperat, ibi resistere ac propulsare; arma tela, equi viri, hostes atque cives permixti; nihil consilio neque imperio agi, fors omnia regere.
<milestone unit="section" n="2"/>itaque multum diei processerat, quom etiam tum eventus in incerto erat.
<milestone unit="section" n="3"/>denique omnibus labore et aestu languidis Metellus, ubi videt Numidas minus instare, paulatim milites in unum conducit, ordines restituit et cohortis legionarias quattuor advorsum pedites hostium conlocat. eorum magna pars superioribus locis fessa consederat.
<milestone unit="section" n="4"/>simul orare et hortari milites, ne deficerent neu paterentur hostis fugientis vincere: neque illis castra esse neque munimentum ullum, quo cedentes tenderent; in armis omnia sita.
<milestone unit="section" n="5" />sed ne Iugurtha quidem interea quietus erat: circumire, hortari; renovare proelium et ipse cum delectis temptare omnia; subvenire suis, hostibus dubiis instare, quos firmos cognoverat, eminus pugnando retinere.
<milestone unit="chapter" n="52"/>
<milestone unit="section" n="1"/>eo modo inter se duo imperatores, summi viri, certabant, ipsi pares, ceterum opibus disparibus.
<milestone unit="section" n="2"/>nam Mello virtus militum erat, locus advorsus; Iugurthae alia omnia praeter milites opportuna.
<milestone unit="section" n="3"/>denique Romani, ubi intellegunt neque sibi perfugium esse neque ab hoste copiam pugnandi fieri &mdash; et iam die vesper erat &mdash;, advorso colle, sicuti praeceptum fuerat, evadunt.
<milestone unit="section" n="4"/>amisso loco Numidae fusi fugatique; pauci interiere, plerosque velocitas et regio hostibus ignara tutata sunt.</p> <pb id="p.96"/>
<p>
<milestone unit="section" n="5"/>Interea Bomilcar, quem elephantis et parti copiarum pedestrium praefectum ab Iugurtha supra diximus, ubi eum Rutilius praetergressus est, paulatim suos in aequom locum deducit ac, dum legatus ad flumen, quo praemissus erat, festinans pergit, quietus, uti res postulabat, aciem exornat neque remittit, quid ubique hostis ageret, explorare.
<milestone unit="section" n="6"/>postquam Rutilium consedisse iam et animo vacuom accepit, simulque ex Iugurthae proelio clamorem augeri, veritus, ne legatus cognita re laborantibus suis auxilio foret, aciem, quam diffidens virtuti militum arte statuerat, quo hostium itineri officeret, latius porrigit eoque modo ad Rutili castra procedit.
<milestone unit="chapter" n="53"/>
<milestone unit="section" n="1"/>Romani ex inproviso pulveris vim magnam animadvortunt; nam prospectum ager arbustis consitus prohibebat. et primo rati humum aridam vento agitari, post ubi aequabilem manere et, sicuti acies movebatur, magis magisque adpropinquare vident, cognita re properantes arma capiunt ac pro castris, sicuti imperabatur, consistunt.
<milestone unit="section" n="2"/>deinde ubi propius ventum est, utrimque magno clamore concurritur.
<milestone unit="section" n="3"/>Numidae tantummodo remorati, dum in elephantis auxilium putant, postquam eos impeditos ramis arborum atque ita disiectos circumveniri vident, fugam faciunt, ac plerique abiectis armis collis aut noctis, quae iam aderat, auxilio integri abeunt.
<milestone unit="section" n="4"/>elephanti quattuor capti, reliqui omnes numero quadraginta interfecti.
<milestone unit="section" n="5"/>at Romani, quamquam itinere atque opere castrorum et proelio fessi laetique erant, tamen, quod Metellus amplius opinione morabatur, instructi intentique obviam procedunt;
<milestone unit="section" n="6"/>nam dolus Numidarum nihil languidi neque remissi patiebatur.
<milestone unit="section" n="7"/>ac primo obscura nocte, postquam haud procul inter se erant, strepitu velut hostes adventare, alteri apud alteros formidinem simul et tumultum facere; et paene inprudentia admissum facinus <pb id="p.97"/> miserabile, ni utrimque praemissi equites rem exploravissent.
<milestone unit="section" n="8"/>igitur pro metu repente gaudium mutatur: milites alius alium laeti appellant, acta edocent atque audiunt, sua quisque fortia facta ad caelum fert. quippe res humanae ita sese habent: in victoria vel ignavis gloriari licet, advorsae res etiam bonos detrectant.</p>
<p>
<milestone unit="chapter" n="54"/>
<milestone unit="section" n="1"/>Metellus in isdem castris quatriduo&lt;m&gt; moratus saucios cum cura reficit, meritos in proeliis more militiae donat, univorsos in contione laudat atque agit gratias, hortatur, ad cetera, quae levia sunt, parem animum gerant: pro victoria satis iam pugnatum, reliquos labores pro praeda fore.
<milestone unit="section" n="2"/>tamen interim transfugas et alios opportunos, Iugurtha ubi gentium aut quid agitaret, cum paucisne esset an exercitum haberet, ut sese victus gereret, exploratum misit.
<milestone unit="section" n="3"/>at ille sese in loca saltuosa et natura munita receperat ibique cogebat exercitum numero hominum ampliorem, sed hebetem infirmumque, agri ac pecoris magis quam belli cultorem.
<milestone unit="section" n="4"/>id ea gratia eveniebat, quod praeter regios equites nemo omnium Numida ex fuga regem sequitur. quo quoiusque animus fert, eo discedunt, neque id flagitium militiae ducitur: ita se mores habent.</p>
<p>
<milestone unit="section" n="5"/>Igitur Metellus, ubi videt etiam tum regis animum ferocem esse, bellum renovari, quod nisi ex illius lubidine geri non posset, praeterea iniquom certamen sibi cum hostibus, minore detrimento illos vinci quam suos vincere, statuit non proeliis neque in acie sed alio more bellum gerundum.
<milestone unit="section" n="6"/>itaque in loca Numidiae opulentissuma pergit, agros vastat, multa castella et oppida <pb id="p.98"/> temere munita aut sine praesidio capit incenditque, puberes interficit, iubet alia omnia militum praedam esse. ea formidine multi mortales Romanis dediti; obsides, frumentum et alia, quae usui forent, affatim praebita; ubicumque res postulabat, praesidium inpositum.
<milestone unit="section" n="7"/>quae negotia multo magis quam proelium male pugnatum ab suis regem terrebant; quippe,
<milestone unit="section" n="8"/>quoius spes omnis in fuga sita erat, sequi cogebatur et, qui sua loca defendere nequiverat, in alienis bellum gerere.
<milestone unit="section" n="9"/>tamen ex copia quod optumum videbatur consilium capit: exercitum plerumque in isdem locis opperiri iubet, ipse cum delectis equitibus Metellum sequitur, nocturnis et aviis itineribus ignoratus Romanos palantis repente aggreditur. eorum plerique inermes cadunt, multi capiuntur, nemo omnium intactus profugit, et Numidae, prius quam ex castris subveniretur, sicuti iussi erant, in proxumos collis discedunt.</p>
<p>
<milestone unit="chapter" n="55"/>
<milestone unit="section" n="1"/>Interim Romae gaudium ingens ortum cognitis Metelli rebus, ut seque et exercitum more maiorum gereret, in advorso loco victor tamen virtute fuisset, hostium agro potiretur, Iugurtham magnificum ex Albini socordia spem salutis in solitudine aut fuga coegisset habere.
<milestone unit="section" n="2"/>itaque senatus ob ea feliciter acta dis inmortalibus supplicia decernere; civitas, trepida antea et sollicita de belli eventu, laeta agere; de Metello fama praeclara esse.
<milestone unit="section" n="3" />igitur eo intentior ad victoriam niti, omnibus modis festinare, cavere tamen, necubi hosti opportunus fieret, meminisse post gloriam invidiam sequi.
<milestone unit="section" n="4"/>ita, quo clarior erat, eo magis anxius erat, neque post insidias Iugurthae effuso exercitu praedari; ubi frumento aut pabulo opus erat, cohortes cum omni equitatu praesidium agitabant; exercitus partem ipse,
<milestone unit="section" n="5"/>reliquos Marius ducebat. sed igni magis quam praeda ager vastabatur.
<milestone unit="section" n="6"/>duobus locis haud longe inter se castra faciebant; ubi <pb id="p.99"/> vi opus erat,
<milestone unit="section" n="7"/>cuncti aderant; ceterum, quo fuga atque formido latius cresceret, divorsi agebant.
<milestone unit="section" n="8"/>eo tempore Iugurtha per collis sequi, tempus aut locum pugnae quaerere, qua venturum hostem audierat, pabulum et aquarum fontis, quorum penuria erat, corrumpere, modo se Metello interdum Mario ostendere, postremos in agmine temptare ac statim in collis regredi, rursus aliis, post aliis minitari, neque proelium facere neque otium pati, tantummodo hostem ab incepto retinere.</p>
<p>
<milestone unit="chapter" n="56"/>
<milestone unit="section" n="1"/>Romanus imperator ubi se dolis fatigari videt neque ab hoste copiam pugnandi fieri, urbem magnam et in ea parte, qua sita erat, arcem regni nomine Zamam statuit oppugnare, ratus, id quod negotium poscebat, Iugurtham laborantibus suis auxilio venturum ibique proelium fore.
<milestone unit="section" n="2"/>at ille, quae parabantur a perfugis edoctus, magnis itineribus Metellum antevenit. oppidanos hortatur, moenia defendant, additis auxilio perfugis, quod genus ex copiis regis, quia fallere nequibat, firmissumum erat; praeterea pollicetur in tempore semet cum exercitu adfore.
<milestone unit="section" n="3"/>ita conpositis rebus in loca quam maxume occulta discedit, ac post paulo cognoscit Marium ex itinere frumentatum cum paucis cohortibus Siccam missum, quod oppidum primum omnium post malam pugnam ab rege defecerat.
<milestone unit="section" n="4"/>eo cum delectis equitibus noctu pergit et iam egredientibus Romanis in porta pugnam facit, simul magna voce Siccensis hortatur, uti cohortis ab tergo circumveniant: fortunam illis praeclari facinoris casum dare; si id fecerint, postea sese in regno, illos in libertate sine metu aetatem acturos.
<milestone unit="section" n="5"/>ac ni Marius signa inferre atque evadere oppido properavisset, profecto cuncti aut magna pars Siccensium fidem mutavissent: tanta mobilitate sese Numidae gerunt.
<milestone unit="section" n="6"/>sed milites Iugurthini, paulisper ab rege sustentati, postquam maiore vi hostes urgent, paucis amissis profugi discedunt.</p> <pb id="p.100"/>
<p>
<milestone unit="chapter" n="57"/>
<milestone unit="section" n="1"/>Marius ad Zamam pervenit. id oppidum, in campo situm, magis opere quam natura munitum erat, nullius idoneae rei egens, armis virisque opulentum.
<milestone unit="section" n="2"/>igitur Metellus pro tempore atque loco paratis rebus cuncta moenia exercitu circumvenit, legatis imperat, ubi quis- que curaret.
<milestone unit="section" n="3"/>deinde signo dato undique simul clamor ingens oritur, neque ea res Numidas terret: infensi in- tentique sine tumultu manent, proelium incipitur.
<milestone unit="section" n="4"/>Romani, pro ingenio quisque, pars eminus glande aut lapidibus pugnare, alii succedere ac murum modo subfodere modo scalis aggredi, cupere proelium in manibus facere.
<milestone unit="section" n="5"/>contra ea oppidani in proxumos saxa volvere, sudis, pila, praeterea picem sulphure et taeda mixtam ardentia mittere.
<milestone unit="section" n="6"/>sed ne illos quidem, qui procul manserant, timor animi satis muniverat; nam plerosque iacula tormentis aut manu emissa volnerabant, parique periculo sed fama inpari boni atque ignavi erant.</p>
<p>
<milestone unit="chapter" n="58"/>
<milestone unit="section" n="1"/>Dum apud Zamam sic certatur, Iugurtha ex inproviso castra hostium cum magna manu invadit; remissis qui in praesidio erant et omnia magis quam proelium expectantibus portam inrumpit.
<milestone unit="section" n="2"/>at nostri repentino metu perculsi sibi quisque pro moribus consulunt; alii fugere, alii arma capere; magna pars volnerati aut occisi.
<milestone unit="section" n="3"/>ceterum ex omni multitudine non amplius quadraginta memores nominis Romani grege facto locum cepere paulo quam alii editiorem, neque inde maxuma vi depelli quiverunt, sed tela eminus missa remittere, pauci in pluribus minus frustrari; sin Numidae propius adcessissent, ibi vero virtutem ostendere et eos maxuma vi caedere, fundere atque fugare.
<milestone unit="section" n="4"/>interim Metellus quom acerrume rem gereret, clamorem hostilem a tergo <pb id="p.101"/> accepit, dein convorso equo animadvortit fugam ad se vorsum fieri, quae res indicabat popularis esse.
<milestone unit="section" n="5" />igitur equitatum omnem ad castra propere misit ac statim C. Marium cum cohortibus sociorum, eumque lacrumans per amicitiam perque rem publicam obsecrat, ne quam contumeliam remanere in exercitu victore neve hostis inultos abire sinat.
<milestone unit="section" n="6"/>ille brevi mandata efficit. at Iugurtha munimento castrorum impeditus, quom alii super vallum praecipitarentur, alii in angustiis ipsi sibi properantes officerent, multis amissis in loca munita sese recepit.
<milestone unit="section" n="7" />Metellus infecto negotio, postquam nox aderat, in castra cum exercitu revortitur.</p>
<p>
<milestone unit="chapter" n="59"/>
<milestone unit="section" n="1"/>Igitur postero die, prius quam ad oppugnandum egrederetur, equitatum omnem in ea parte, qua regis adventus erat, pro castris agitare iubet, portas et proxuma loca tribunis dispertit, deinde ipse pergit ad oppidum atque uti superiore die murum aggreditur. interim Iugurtha ex occulto repente nostros invadit:
<milestone unit="section" n="2"/>qui in proxumo locati fuerant, paulisper territi perturbantur, reliqui cito subveniunt.
<milestone unit="section" n="3" />neque diutius Numidae resistere quivissent, ni pedites cum equitibus permixti magnam cladem in congressu facerent. quibus illi freti non, uti equestri proelio solet, sequi, dein cedere, sed advorsis equis concurrere, implicare ac perturbare aciem: ita expeditis peditibus suis hostis paene victos dare.</p>
<p>
<milestone unit="chapter" n="60"/>
<milestone unit="section" n="1"/>Eodem tempore apud Zamam magna vi certabatur. ubi quisque legatus aut tribunus curabat, eo acerrume niti, neque alius in alio magis quam in sese spem habere; pariterque oppidani agere: oppugnare aut parare omnibus locis, avidius alteri alteros sauciare quam semet tegere,
<milestone unit="section" n="2"/>clamor permixtus hortatione laetitia gemitu, item strepitus armorum ad caelum ferri, tela utrimque volare.
<milestone unit="section" n="3"/>sed illi, qui moenia defensabant, ubi hostes <pb id="p.102"/> paulum modo pugnam remiserant, intenti proelium equestre prospectabant.
<milestone unit="section" n="4"/>eos, uti quaeque Iugurthae res erant, laetos modo, modo pavidos animadvorteres; ac, sicuti audiri a suis aut cerni possent, monere alii, alii hortari, aut manu significare aut niti corporibus, et ea huc et illuc quasi vitabundi aut iacientes tela agitare.
<milestone unit="section" n="5"/>quod ubi Mario cognitum est &mdash; nam is in ea parte curabat &mdash;, consulto lenius agere ac diffidentiam rei simulare, pati Numidas sine tumultu regis proelium visere.
<milestone unit="section" n="6"/>ita illis studio suorum adstrictis repente magna vi aggreditur. et iam scalis egressi milites prope summa ceperant, quom oppidani concurrunt; lapides, ignem, alia praeterea tela ingerunt.
<milestone unit="section" n="7"/>nostri primo resistere; deinde ubi unae atque alterae scalae conminutae, qui supersteterant adflicti sunt, ceteri, quoquo modo potuere, pauci integri, magna pars volneribus confecti abeunt.
<milestone unit="section" n="8"/>denique utrimque proelium nox diremit.</p>
<p>
<milestone unit="chapter" n="61"/>
<milestone unit="section" n="1"/>Metellus postquam videt frustra inceptum neque oppidum capi neque Iugurtham nisi ex insidiis aut suo loco pugnam facere et iam aestatem exactam esse, ab Zama discedit et in iis urbibus, quae ad se defecerant satisque munitae loco aut moenibus erant, praesidia inponit.
<milestone unit="section" n="2" />ceterum exercitum in provinciam, quae proxuma est Numidiae, hiemandi gratia conlocat.
<milestone unit="section" n="3"/>neque id tempus ex aliorum more quieti aut luxuriae concedit, sed, quoniam armis bellum parum procedebat, insidias regi per amicos tendere et eorum perfidia pro armis uti parat.
<milestone unit="section" n="4"/>igitur Bomilcarem, qui Romae cum Iugurtha fuerat et inde vadibus datis clam de Massivae nece iudicium fugerat, quod ei per maxumam amicitiam maxuma copia fallundi <pb id="p.103"/> erat, multis pollicitationibus aggreditur. ac primo efficit, uti ad se conloquundi gratia occultus veniat; deinde fide data, si Iugurtham vivom aut necatum sibi tradidisset, fore ut illi senatus inpunitatem et sua omnia concederet,
<milestone unit="section" n="5"/>facile Numidae persuadet, quom ingenio infido tum metuenti, ne, si pax cum Romanis fieret, ipse per condiciones ad supplicium traderetur.
<milestone unit="chapter" n="62"/>
<milestone unit="section" n="1"/>is, ubi primum opportunum fuit, Iugurtham anxium ac miserantem fortunas suas adcedit, monet atque lacrumans obtestatur, uti aliquando sibi liberisque et genti Numidarum optume meritae provideat: omnibus proeliis sese victos, agrum vastatum, multos mortalis captos occisos, regni opes conminutas esse; satis saepe iam et virtutem militum et fortunam temptatam; caveat, ne illo cunctante Numidae sibi consulant.
<milestone unit="section" n="2"/>his atque talibus aliis ad deditionem regis animum inpellit.
<milestone unit="section" n="3"/>mittuntur ad imperatorem legati, qui Iugurtham imperata facturum dicerent ac sine ulla pactione sese regnumque suom in illius fidem tradere.
<milestone unit="section" n="4"/>Metellus propere cunctos senatorii ordinis ex hibernis accersi iubet; eorum et aliorum, quos idoneos ducebat, consilium habet.
<milestone unit="section" n="5"/>ita more maiorum ex consili decreto per legatos Iugurthae imperat argenti pondo ducenta milia, elephantos omnis, equorum et armorum aliquantum.
<milestone unit="section" n="6"/>quae postquam sine mora facta sunt, iubet omnis perfugas vinctos adduci.
<milestone unit="section" n="7"/>eorum magna pars, uti iussum erat, adducti; pauci, quom primum deditio coepit, ad regem Bocchum in Mauretaniam abierant.
<milestone unit="section" n="8"/>igitur Iugurtha, ubi armis virisque et pecunia spoliatus est, quom ipse ad imperandum Tisidium vocaretur, rursus coepit flectere animum suom et ex mala conscientia digna timere.
<milestone unit="section" n="9"/>denique multis diebus per dubitationem consumptis, quom modo taedio rerum advorsarum omnia bello <pb id="p.104"/> potiora duceret, interdum secum ipse reputaret, quam gravis casus in servitium ex regno foret, multis magnisque praesidiis nequiquam perditis de integro bellum sumit.
<milestone unit="section" n="10"/>et Romae senatus de provinciis consultus Numidiam Metello decreverat.</p>
<p>
<milestone unit="chapter" n="63"/>
<milestone unit="section" n="1"/>Per idem tempus Uticae forte C. Mario per hostias dis supplicanti magna atque mirabilia portendi haruspex dixerat: proinde quae animo agitabat, fretus dis ageret, fortunam quam saepissume experiretur; cuncta prospere eventura.
<milestone unit="section" n="2"/>at illum iam antea consulatus ingens cupido exagitabat, ad quem capiundum praeter vetustatem familiae alia omnia abunde erant: industria, probitas, militiae magna scientia, animus belli ingens domi modicus, lubidinis et divitiarum victor, tantummodo gloriae avidus.</p>
<p>
<milestone unit="section" n="3"/>Sed is natus et omnem pueritiam Arpini altus, ubi primum aetas militiae patiens fuit, stipendiis faciundis, non Graeca facundia neque urbanis munditiis sese exercuit: ita inter artis bonas integrum ingenium brevi adolevit.
<milestone unit="section" n="4"/>ergo, ubi primum tribunatum militarem a populo petit, plerisque faciem eius ignorantibus, factis notus per omnis tribus declaratur.
<milestone unit="section" n="5"/>deinde ab eo magistratu alium, post alium sibi peperit, semperque in potestatibus eo modo agitabat, ut ampliore quam gerebat dignus haberetur.
<milestone unit="section" n="6" />tamen is ad id locorum talis vir &mdash; nam postea ambitione praeceps datus est &mdash; consulatum adpetere non audebat. etiam tum alios magistratus plebs, consulatum nobilitas inter se per manus tradebat.
<milestone unit="section" n="7"/>novos nemo tam clarus neque tam egregiis factis erat, quin indignus illo honore et &lt;is&gt; quasi pollutus haberetur.</p> <pb id="p.105"/>
<p>
<milestone unit="chapter" n="64"/>
<milestone unit="section" n="1"/>Igitur ubi Marius haruspicis dicta eodem intendere videt, quo cupido animi hortabatur, ab Metello petundi gratia missionem rogat. quoi quamquam virtus, gloria atque alia optanda bonis superabant, tamen inerat contemptor animus et superbia, commune nobilitatis malum.
<milestone unit="section" n="2" />itaque primum conmotus insolita re mirari eius consilium et quasi per amicitiam monere, ne tam prava inciperet neu super fortunam animum gereret: non omnia omnibus cupiunda esse, debere illi res suas satis placere; postremo caveret id petere a populo Romano, quod illi iure negaretur.
<milestone unit="section" n="3"/>postquam haec atque alia talia dixit neque animus Mari flectitur, respondit, ubi primum potuisset per negotia publica, facturum sese quae peteret.
<milestone unit="section" n="4"/>ac postea saepius eadem postulanti fertur dixisse, ne festinaret abire: satis mature illum cum filio suo consulatum petiturum. is eo tempore contubernio patris ibidem militabat, annos natus circiter viginti. quae res Marium quom pro honore, quem adfectabat, tum contra Metellum vehementer accenderat.
<milestone unit="section" n="5"/>ita cupidine atque ira, pessumis consultoribus, grassari; neque facto ullo neque dicto abstinere, quod modo ambitiosum foret; milites, quibus in hibernis praeerat, laxiore imperio quam antea habere; apud negotiatores, quorum magna multitude Uticae erat, criminose simul et magnifice de bello loqui: dimidia pars exercitus si sibi permitteretur, paucis diebus Iugurtham in catenis habiturum; ab imperatore consulto trahi, quod homo inanis et regiae superbiae imperio nimis gauderet.
<milestone unit="section" n="6"/>quae omnia illis eo firmiora videbantur, quia diuturnitate belli res familiaris corruperant et animo cupienti nihil satis festinatur.
<milestone unit="chapter" n="65"/>
<milestone unit="section" n="1"/>erat praeterea in exercitu nostro Numida quidam nomine Gauda, Mastanabalis filius, Masinissae nepos, quem Micipsa testamento secundum heredem scripserat, morbis confectus et ob eam <pb id="p.106"/> causam mente paulum inminuta.
<milestone unit="section" n="2"/>quoi Metellus petenti, more regum ut sellam iuxta poneret, item postea custodiae causa turmam equitum Romanorum, utrumque negaverat: honorem, quod eorum modo foret, quos populus Romanus reges appellavisset; praesidium, quod contumeliosum in eos foret, si equites Romani satellites Numidae traderentur.
<milestone unit="section" n="3"/>hunc Marius anxium aggreditur atque hortatur, ut contumeliarum in imperatorem cum suo auxilio poenas petat. hominem ob morbos animo parum valido secunda oratione extollit: illum regem, ingentem virum, Masinissae nepotem esse; si Iugurtha captus aut occisus foret, imperium Numidiae sine mora habiturum; id adeo mature posse evenire, si ipse consul ad id bellum missus foret.
<milestone unit="section" n="4"/>itaque et illum et equites Romanos, milites et negotiatores, alios ipse, plerosque pacis spes inpellit, uti Romam ad suos necessarios aspere in Metellum de bello scribant, Marium imperatorem poscant.
<milestone unit="section" n="5"/>sic illi a multis mortalibus honestissuma suffragatione consulatus petebatur. simul ea tempestate plebs nobilitate fusa per legem Mamiliam novos extollebat. ita Mario cuncta procedere.</p>
<p>
<milestone unit="chapter" n="66"/>
<milestone unit="section" n="1"/>Interim Iugurtha, postquam omissa deditione bellum incipit, cum magna cura parare omnia, festinare: cogere exercitum; civitatis, quae ab se defecerant, formidine aut ostentando praemia adfectare; conmunire suos locos, arma tela aliaque, quae spe pacis amiserat, reficere aut conmercari; servitia Romanorum adlicere et eos ipsos, qui in praesidiis erant, pecunia temptare; prorsus nihil intactum neque quietum pati, cuncta agitare.
<milestone unit="section" n="2"/>igitur Vagenses, quo Metellus initio Iugurtha pacificante praesidium imposuerat, fatigati regis suppliciis neque antea voluntate alienati, principes civitatis inter se coniurant. nam volgus, uti plerumque solet et maxume Numidarum, ingenio mobili, seditiosum atque discordiosum erat, <pb id="p.107"/> cupidum novarum rerum, quieti et otio advorsum. dein conpositis inter se rebus in diem tertium constituunt, quod is festus celebratusque per omnem Africam ludum et lasciviam magis quam formidinem ostentabat.
<milestone unit="section" n="3"/>sed ubi tempus fuit, centuriones tribunosque militaris et ipsum praefectum oppidi T. Turpilium Silanum alius alium domos suas invitant. eos omnis praeter Turpilium inter epulas obtruncant, postea milites palantis inermos, quippe in tali die ac sine imperio, aggrediuntur.
<milestone unit="section" n="4"/>idem plebes fa- cit, pars edocti ab nobilitate, alii studio talium rerum incitati, quis acta consiliumque ignorantibus tumultus ipse et res novae satis placebant.
<milestone unit="chapter" n="67"/>
<milestone unit="section" n="1"/>Romani milites, inproviso metu incerti ignarique, quid potissumum facerent, trepidare. arcem oppidi, ubi signa et scuta erant, praesidium hostium &lt;obsidebat&gt;; portae ante clausae fugam prohibebant; ad hoc mulieres puerique pro tectis aedificiorum saxa et alia, quae locus praebebat, certatim mittere.
<milestone unit="section" n="2"/>ita neque caveri anceps malum neque a fortissumis infirmissumo generi resisti posse: iuxta boni malique, strenui et inbelles inulti obtruncari.
<milestone unit="section" n="3"/>in ea tanta asperitate saevissumis Numidis et oppido undique clauso Turpilius praefectus unus ex omnibus Italicis intactus profugit. id misericordiane hospitis an pactione aut casu ita evenerit, parum comperimus, nisi, quia illi in tanto malo turpis vita integra fama potior fuit, inprobus intestabilisque videtur.</p>
<p>
<milestone unit="chapter" n="68"/>
<milestone unit="section" n="1"/>Metellus postquam de rebus Vagae actis comperit, paulisper maestus ex conspectu abit. deinde ubi ira et aegritudo permixta sunt, cum maxuma cura ultum ire iniurias festinat.
<milestone unit="section" n="2"/>legionem, cum qua hiemabat, et quam plurumos potest Numidas equites pariter cum occasu solis expedites educit et postera die circiter hora tertia pervenit in quandam planitiem locis paulo superioribus circumventam.
<milestone unit="section" n="3"/>ibi milites fessos itineris magnitudine et <pb id="p.108"/> iam abnuentis omnia docet oppidum Vagam non amplius mille passuum abesse, decere illos reliquom laborem aequo animo pati, dum pro civibus suis, viris fortissumis atque miserrumis, poenas caperent; praeterea praedam benigne ostentat.
<milestone unit="section" n="4"/>sic animis eorum adrectis equites in primo late, pedites quam artissume ire et signa occultare iubet.
<milestone unit="chapter" n="69"/>
<milestone unit="section" n="1"/>Vagenses ubi animum advortere ad se vorsum exercitum pergere, primo, uti erat res, Metellum esse rati portas clausere; deinde ubi neque agros vastari et eos, qui primi aderant, Numidas equites vident, rursum Iugurtham arbitrati cum magno gaudio obvii procedunt.
<milestone unit="section" n="2"/>equites peditesque repente signo dato alii volgum effusum oppido caedere, alii ad portas festinare, pars turris capere: ira atque praedae spes amplius quam lassitudo posse.
<milestone unit="section" n="3"/>ita Vagenses biduom modo ex perfidia laetati; civitas magna et opulens cuncta poenae aut praedae fuit.
<milestone unit="section" n="4"/>Turpilius, quem praefectum oppidi unum ex omnibus profugisse supra ostendimus, iussus a Metello causam dicere, postquam sese parum expurgat, condemnatus verberatusque capite poenas solvit; nam is civis ex Latio erat.</p>
<p>
<milestone unit="chapter" n="70"/>
<milestone unit="section" n="1"/>Per idem tempus Bomilcar, quoius impulsu Iugurtha deditionem, quam metu deseruit, inceperat, suspectus regi et ipse eum suspicions novas res cupere, ad perniciem eius dolum quaerere, die noctuque fatigare animum.
<milestone unit="section" n="2" />denique omnia temptando socium sibi adiungit Nabdalsam. hominem nobilem, magnis opibus, clarum acceptumque popularibus suis, qui plerumque seorsum ab rege exercitum ductare et omnis res exequi solitus erat, quae Iugurthae fesso aut maioribus adstricto <pb id="p.109"/> superaverant; ex quo illi gloria opesque inventae.
<milestone unit="section" n="3"/>igitur utriusque consilio dies insidiis statuitur; cetera, uti res posceret, ex tempore parari placuit.
<milestone unit="section" n="4"/>Nabdalsa ad exercitum profectus, quem inter hiberna Romanorum iussus habebat, ne ager inultis hostibus vastaretur.
<milestone unit="section" n="5"/>is postquam magnitudine facinoris perculsus ad tempus non venit metusque rem impediebat, Bomilcar, simul cupidus incepta patrandi et timore soci anxius, ne omisso vetere consilio novom quaereret, litteras ad eum per homines fidelis mittit, in quis mollitiam socordiamque viri accusare, testari deos, per quos iuravisset, monere, ne praemia Metelli in pestem convorteret: Iugurthae exitium adesse, ceterum suane an Metelli virtute periret, id modo agitari; proinde reputaret cum animo suo, praemia an cruciatum mallet.
<milestone unit="chapter" n="71"/>
<milestone unit="section" n="1"/>sed quom eae litterae adlatae, forte Nabdalsa exercito corpore fessus in lecto quiescebat, ubi cognitis Bomilcaris verbis primo cura,
<milestone unit="section" n="2" />deinde, uti aegrum animum solet, somnus cepit.
<milestone unit="section" n="3"/>erat ei Numida quidam negotiorum curator, fidus acceptusque et omnium consiliorum nisi novissumi particeps.
<milestone unit="section" n="4"/>qui postquam adlatas litteras audivit et ex consuetudine ratus opera aut ingenio suo opus esse in tabernaculum introiit, dormiente illo epistulam super caput in pulvino temere positam su- mit ac perlegit, dein propere cognitis insidiis ad regem pergit.
<milestone unit="section" n="5"/>Nabdalsa paulo post experrectus ubi neque epistulam repperit et rem omnem, uti acta erat, [ex perfu- gis] cognovit, primo indicem persequi conatus, postquam id frustra fuit, Iugurtham placandi gratia adcedit: dicit. quae ipse paravisset facere, perfidia clientis sui praeventa; lacrumans obtestatur per amicitiam perque sua antea fideliter acta, ne super tali scelere suspectum sese haberet.
<milestone unit="chapter" n="72"/>
<milestone unit="section" n="1"/>ad ea rex, aliter atque animo gerebat, placide respondit. Bomilcare aliisque multis, quos socios <pb id="p.110"/> insidiarum cognoverat, interfectis iram oppresserat, ne qua ex eo negotio seditio oreretur.
<milestone unit="section" n="2"/>neque post id locorum Iugurthae dies aut nox ulla quieta fuit: neque loco neque mortali quoiquam aut tempori satis credere, civis hostisque iuxta metuere, circumspectare omnia et omni stre- pitu pavescere, alio &lt;atque alio&gt; loco, saepe contra decus regium, noctu requiescere, interdum somno excitus arreptis armis tumultum facere: ita formidine quasi vecordia exagitari.</p>
<p>
<milestone unit="chapter" n="73"/>
<milestone unit="section" n="1"/> Igitur Metellus, ubi de casu Bomilcaris et indicio patefacto ex perfugis cognovit, rursus tamquam ad integrum bellum cuncta parat festinatque.
<milestone unit="section" n="2"/>Marium fatigantem de profectione, simul et invitum et offensum sibi parum idoneum ratus, domum dimittit.
<milestone unit="section" n="3"/>et Romae plebes litteris, quae de Metello ac Mario missae erant, cognitis volenti animo de ambobus acceperant.
<milestone unit="section" n="4"/>imperatori nobilitas, quae antea decori fuit, invidiae esse; at illi alteri generis humilitas favorem addiderat. ceterum in utroque magis studia partium quam bona aut mala sua moderata.
<milestone unit="section" n="5"/>praeterea seditiosi magistratus volgum exagitare, Metellum omnibus contionibus capitis arcessere, Mari virtutem in maius celebrare.
<milestone unit="section" n="6"/>denique plebes sic accensa, uti opifices agrestesque omnes, quorum res fidesque in manibus sitae erant, relictis operibus frequentarent Marium et sua necessaria post illius honorem ducerent.
<milestone unit="section" n="7"/>ita perculsa nobilitate post multas tempestates novo homini consulatus mandatur. et postea populus a tribune plebis T. Manlio Mancino rogatus, quem vellet cum Iugurtha bellum gerere, frequens Marium iussit. sed paulo ... decreverat: ea res frustra fuit.</p> <pb id="p.111"/>
<p>
<milestone unit="chapter" n="74"/>
<milestone unit="section" n="1"/>Eodem tempore Iugurtha amissis amicis, quorum plerosque ipse necaverat, ceteri formidine pars ad Romanos, alii ad regem Bocchum profugerant, quom neque bellum geri sine administris posset et novorum fidem in tanta perfidia veterum experiri periculosum duceret, varius incertusque agitabat. neque illi res neque consilium aut quisquam hominum satis placebat: itinera praefectosque in dies mutare; modo advorsum hostis, interdum in solitudines pergere; saepe in fuga ac post paulo in armis spem habere; dubitare, virtuti an fidei popularium minus crederet: ita quocumque intenderat, res advorsae erant.
<milestone unit="section" n="2"/>sed inter eas moras repente sese Metellus cum exercitu ostendit. Numidae ab Iugurtha pro tempore parati instructique, dein proelium incipitur.
<milestone unit="section" n="3"/>qua in parte rex pugnae adfuit, ibi aliquamdiu certatum, ceteri eius omnes milites primo congressu pulsi fugatique. Romani signorum et armorum [et] aliquanto numero, hostium paucorum potiti; nam ferme Numidis in omnibus proeliis magis pedes quam arma tuta sunt.</p>
<p>
<milestone unit="chapter" n="75"/>
<milestone unit="section" n="1"/>Ea fuga Iugurtha impensius modo rebus suis diffidens cum perfugis et parte equitatus in solitudines, dein Thalam pervenit, in oppidum magnum atque opulentum, ubi plerique thesauri filiorumque eius multus pueritiae cultus erat.
<milestone unit="section" n="2"/>quae postquam Metello comperta sunt, quamquam inter Thalam flumenque proxumum in spatio milium quinquaginta loca arida atque vasta esse cognoverat, tamen spe patrandi belli, si eius oppidi potitus foret, omnis asperitates supervadere ac naturam etiam vincere aggreditur.
<milestone unit="section" n="3"/>igitur omnia iumenta sarcinis levari iubet nisi frumento dierum decem, ceterum utris modo et alia aquae idonea portari.
<milestone unit="section" n="4" />praeterea conquirit ex agris <pb id="p.112"/> quam plurumum potest domiti pecoris eoque inponit vasa quoiusque modi, sed pleraque lignea collecta ex tuguriis Numidarum; ad hoc finitumis imperat,
<milestone unit="section" n="5"/>qui se post regis fugam Metello dederant, quam plurumum quisque aquae portaret; diem locumque, ubi praesto fueri&lt;n&gt;t, praedicit; ipse ex flumine,
<milestone unit="section" n="6"/>quam proxumam oppido aquam esse supra diximus, iumenta onerat: eo modo instructus ad Thalam proficiscitur.
<milestone unit="section" n="7"/>deinde ubi ad id loci ventum, quo Numidis praeceperat, et castra posita munitaque sunt, tanta repente caelo missa vis aquae dicitur, ut ea modo exercitui satis superque foret.
<milestone unit="section" n="8"/>praeterea commeatus spe amplior, quia Numidae, sicuti plerique in nova deditione, officia intenderant.
<milestone unit="section" n="9"/>ceterum milites religione pluvia magis usi, eaque res multum animis eorum addidit, nam rati sese dis inmortalibus curae esse. deinde postero die contra opinionem Iugurthae ad Thalam perveniunt. oppidani, qui se locorum asperitate munitos crediderant, magna atque insolita re perculsi, nihilo segnius bellum parare; idem nostri facere.
<milestone unit="chapter" n="76"/>
<milestone unit="section" n="1"/>sed rex, nihil iam infectum Metello credens, quippe qui omnia, arma tela, locos tempora, denique naturam ipsam ceteris imperitantem industria vicerat, cum liberis et magna parte pecuniae ex oppido noctu profugit. neque postea in ullo loco amplius uno die aut una nocte moratus, simulabat sese negoti gratia properare, ceterum proditionem timebat, quam vitare posse celeritate putabat: nam talia consilia per otium et ex opportunitate capi.
<milestone unit="section" n="2"/>at Metellus, ubi oppidanos proelio intentos, simul oppidum et operibus et loco munitum videt, vallo fossaque moenia circumvenit.
<milestone unit="section" n="3"/>dein duobus locis ex copia maxume idoneis vineas agere, [superque eas] aggerem iacere et <pb id="p.113"/> super aggerem inpositis turribus opus et administros tutari; contra haec oppidani festinare,
<milestone unit="section" n="4"/>parare; prorsus ab utrisque nihil reliquom fieri.
<milestone unit="section" n="5"/>denique Romani, multo ante labore proeliisque fatigati, post dies quadraginta quam eo ventum erat, oppido modo potiti; praeda omnis ab perfugis corrupta.
<milestone unit="section" n="6"/>ii postquam murum arietibus feriri resque suas adflictas vident, aurum atque argentum et alia, quae prima ducuntur, domum regiam conportant. ibi vino et epulis onerati illaque et domum et semet igni corrumpunt, et, quas victi ab hostibus poenas metuerant, eas ipsi volentes pependere.</p>
<p>
<milestone unit="chapter" n="77"/>
<milestone unit="section" n="1"/>Sed pariter cum capta Thala legati ex oppido Lepci ad Metellum venerant orantes, uti praesidium praefectumque eo mitteret: Hamilcarem quendam, hominem nobilem factiosum, novis rebus studere, advorsum quem neque imperia magistratuum neque leges valerent; ni id festinaret, in summo periculo suam salutem, illorum socios fore.
<milestone unit="section" n="2"/>nam Lepcitani iam inde a principio belli Iugurthini ad Bestiam consulem et postea Romam miserant amicitiam societatemque rogatum.
<milestone unit="section" n="3"/>deinde ubi ea impetrata, semper boni fidelesque mansere et cuncta a Bestia, Albino Metelloque imperata nave fecerant.
<milestone unit="section" n="4"/>itaque ab imperatore facile quae petebant adepti. emissae eo cohortes Ligurum quattuor et C. Annius praefectus.</p>
<p>
<milestone unit="chapter" n="78"/>
<milestone unit="section" n="1"/>Id oppidum ab Sidoniis conditum est, quos accepimus profugos ob discordias civilis navibus in eos locos venisse, ceterum situm inter duas Syrtis, quibus nomen ex re inditum.
<milestone unit="section" n="2"/>nam duo sunt sinus prope in extrema Africa, inpares magnitudine, pari natura; quorum proxuma terrae praealta sunt, cetera uti fors tulit alta alia, alia [in tempestate] vadosa.
<milestone unit="section" n="3" />nam ubi mare magnum esse et saevire ventis coepit, limum harenamque et saxa <pb id="p.114"/> ingentia fluctus trahunt: ita facies locorum cum ventis simul mutatur.
<milestone unit="section" n="4"/>Syrtes ab tractu nominatae. eius civitatis lingua modo convorsa conubio Numidarum, legum cultusque pleraque Sidonica; quae eo facilius retinebant, quod procul ab imperio regis aetatem agebant.
<milestone unit="section" n="5"/>inter illos et frequentem Numidiam multi vastique loci erant.</p>
<p>
<milestone unit="chapter" n="79"/>
<milestone unit="section" n="1"/>Sed quoniam in eas regiones per Lepcitanorum negotia venimus, non indignum videtur egregium atque mirabile facinus duorum Carthaginiensium memorare; eam rem nos locus admonuit.
<milestone unit="section" n="2"/>qua tempestate Carthaginienses pleraque Africa imperitabant, Cyrenenses quoque magni atque opulenti fuere.
<milestone unit="section" n="3"/>ager in medio harenosus, una specie; neque flumen neque mons erat, qui finis eorum discerneret. quae res eos in magno diuturnoque bello inter se habuit.
<milestone unit="section" n="4"/>postquam utrimque legiones, item classes saepe fusae fugataeque et alteri alteros aliquantum adtriverant, veriti, ne mox victos victoresque defessos alius aggrederetur, per indutias sponsionem faciunt, uti certo die legati domo proficiscerentur: quo in loco inter se obvii fuissent, is communis utriusque populi finis haberetur.
<milestone unit="section" n="5"/>igitur Carthagine duo fratres missi, quibus nomen Philaenis erat, maturavere iter pergere. Cyrenenses tardius iere. id socordiane an casu accident, parum cognovi.
<milestone unit="section" n="6"/>ceterum solet in illis locis tempestas haud secus atque in mari retinere. nam ubi per loca aequalia et nuda gignentium ventus coortus harenam humo excitavit, ea magna vi agitata ora oculosque inplere solet: ita prospectu impedito morari iter.
<milestone unit="section" n="7"/>postquam Cyrenenses aliquanto posteriores se esse vi- dent et ob rem corruptam domi poenas metuont, criminari Carthaginiensis ante tempus domo digressos, <pb id="p.115"/> conturbare rem, denique omnia malle quam victi abire.
<milestone unit="section" n="8"/>sed quom Poeni aliam condicionem, tantummodo aequam, peterent, Graeci optionem Carthaginiensium faciunt, ut vel illi, quos finis populo suo peterent, ibi vivi obruerentur, vel eadem condicione sese quem in locum vellent processuros.
<milestone unit="section" n="9"/>Philaeni condicione probata seque vitamque suam rei publicae condonavere: ita vivi obruti.
<milestone unit="section" n="10"/>Carthaginienses in eo loco Philaenis fratribus aras consecravere, aliique illis domi honores instituti. nunc ad rem redeo.</p>
<p>
<milestone unit="chapter" n="80"/>
<milestone unit="section" n="1"/>Iugurtha postquam amissa Thala nihil satis firmum contra Metellum putat, per magnas solitudines cum paucis profectus pervenit ad Gaetulos, genus hominum ferum incultumque et eo tempore ignarum nominis Romani.
<milestone unit="section" n="2"/>eorum multitudinem in unum cogit ac paulatim consuefacit ordines habere, signa sequi, imperium observare, item alia militaria facere.
<milestone unit="section" n="3" />praeterea regis Bocchi proxumos magnis muneribus et maioribus promissis ad studium sui perducit, quis adiutoribus regem aggressus inpellit, uti advorsus Romanos bellum incipiat.
<milestone unit="section" n="4"/>id ea gratia facilius proniusque fuit, quod Bocchus initio huiusce belli legatos Romam miserat foedus et amicitiam petitum,
<milestone unit="section" n="5" />quam rem opportunissumam incepto bello pauci impediverant caeci avaritia, quis omnia honesta atque inhonesta vendere mos erat.
<milestone unit="section" n="6"/>et iam antea Iugurthae filia Boccho nupserat. verum ea necessitudo apud Numidas Maurosque levis ducitur, quia singuli pro opibus quisque quam plurumas uxores, denas alii, alii pluris habent, sed reges eo amplius.
<milestone unit="section" n="7"/>ita animus multitudine distrahitur: nulla pro socia obtinet, pariter omnes viles sunt.
<milestone unit="chapter" n="81"/>
<milestone unit="section" n="1"/>igitur in locum ambobus placitum exercitus conveniunt. ibi fide data et accepta Iugurtha Bocchi animum oratione accendit: Romanos iniustos, profunda <pb id="p.116"/> avaritia, communis omnium hostis esse; eandem illos causam belli cum Boccho habere, quam secum et cum aliis gentibus, lubidinem imperitandi, quis omnia regna advorsa sint; tum sese, paulo ante Carthaginiensis, item regem Persen, post uti quisque opulentissumus videatur, ita Romanis hostem fore.
<milestone unit="section" n="2"/>his atque aliis talibus dictis ad Cirtam oppidum iter constituunt, quod ibi Q. Metellus praedam captivosque et impedimenta locaverat.
<milestone unit="section" n="3"/>ita Iugurtha ratus aut capta urbe operae pretium fore aut, si Romanus auxilio suis venisset, proelio sese certaturos.
<milestone unit="section" n="4"/>nam callidus id modo festinabat, Bocchi pacem inminuere, ne moras agitando aliud quam bellum mallet.</p>
<p>
<milestone unit="chapter" n="82"/>
<milestone unit="section" n="1"/>Imperator postquam de regum societate cognovit, non temere neque, uti saepe iam victo Iugurtha consueverat, omnibus locis pugnandi copiam facit. ceterum haud procul ab Cirta castris munitis reges opperitur, melius esse ratus cognitis Mauris, quoniam is novos hostis adcesserat, ex commodo pugnam facere.
<milestone unit="section" n="2"/>interim Roma per litteras certior fit provinciam Numidiam Mario datam; nam consulem factum ante acceperat. quibus rebus supra bonum aut honestum perculsus neque lacrumas tenere neque moderari linguam, vir egregius in aliis artibus nimis molliter aegritudinem pati.
<milestone unit="section" n="3"/>quam rem alii in superbiam vortebant, alii bonum ingenium contumelia accensum esse, multi quod iam parta victoria ex manibus eriperetur. nobis satis cognitum est illum magis honore Mari quam iniuria sua excruciatum, neque tam anxie laturum fuisse, si adempta provincia alii quam Mario traderetur.
<milestone unit="chapter" n="83"/>
<milestone unit="section" n="1"/>igitur eo dolore impeditus et quia stultitiae videbatur alienam rem periculo suo curare, legatos ad Bocchum mittit postulatum, ne sine causa hostis populo Romano fieret: habere tum magnam copiam societatis amicitiaeque <pb id="p.117"/> coniungundae, quae potior bello esset, et, quamquam opibus suis confideret, tamen non debere incerta pro certis mutare. omne bellum sumi facile, ceterum aegerrume desinere; non in eiusdem potestate initium eius et finem esse; incipere quoivis etiam ignavo licere, deponi quom victores velint. proinde sibi regnoque suo consuleret neu florentis res suas cum Iugurthae perditis misceret.
<milestone unit="section" n="2"/>ad ea rex satis placide verba facit: sese pacem cupere, sed Iugurthae fortunarum misereri; si eadem illi copia fieret, omnia conventura.
<milestone unit="section" n="3"/>rursus imperator contra postulata Bocchi nuntios mittit; ille probare partim, alia abnuere. eo modo saepe ab utroque missis remissisque nuntiis tempus procedere, et ex Metelli voluntate bellum intactum trahi.</p>
<p>
<milestone unit="chapter" n="84"/>
<milestone unit="section" n="1"/>At Marius, ut supra diximus, cupientissuma plebe consul factus, postquam ei provinciam Numidiam populus iussit, antea iam infestus nobilitati, tum vero multus atque ferox instare; singulos modo, modo univorsos laedere; dictitare sese consulatum ex victis illis spolia cepisse, alia praeterea magnifica pro se et illis dolentia.
<milestone unit="section" n="2"/>interim quae bello opus erant, prima habere: postulare legionibus supplementum, auxilia a populis et regibus arcessere, praeterea ex Latio sociisque fortissumum quemque, plerosque militiae, paucos fama cognitos, accire et ambiundo cogere homines emeritis stipendiis secum proficisci.
<milestone unit="section" n="3"/>neque illi senatus, quamquam advorsus erat, de ullo negotio abnuere audebat. ceterum supplementum etiam laetus decreverat, quia neque plebi militia volenti putabatur et Marius aut belli usum aut studia volgi amissurus. sed ea res frustra sperata: tanta lubido cum Mario eundi plerosque invaserat.
<milestone unit="section" n="4"/>sese <pb id="p.118"/> quisque praeda locupletem fore, victorem domum rediturum, alia huiusce modi animis trahebant, et eos non paulum oratione sua Marius adrexerat.
<milestone unit="section" n="5"/>nam postquam omnibus, quae postulaverat, decretis milites scribere volt, hortandi causa simul et nobilitatem, uti consueverat, exagitandi contionem populi advocavit. deinde hoc modo disseruit:</p>
<p>
<milestone unit="chapter" n="85"/>
<milestone unit="section" n="1"/>'Scio ego, Quirites, plerosque non isdem artibus imperium a vobis petere et, postquam adepti sunt, gerere: primo industries supplices modicos esse, dein per ignaviam et superbiam aetatem agere. sed mihi contra ea videtur:
<milestone unit="section" n="2"/>nam quo pluris est univorsa res publica quam consulatus aut praetura, eo maiore cura illam administrari quam haec peti debere.
<milestone unit="section" n="3"/>neque me fallit, quantum cum maxumo vostro beneficio negoti sustineam. bellum parare simul et aerario parcere, cogere ad militiam eos quos nolis offendere, domi forisque omnia curare et ea agere inter invidos occursantis factiosos opinione, Quirites, asperius est.
<milestone unit="section" n="4"/>ad hoc, alii si deliquere, vetus nobilitas, maiorum fortia facta, cognatorum et affinium opes, multae clientelae, omnia haec praesidio adsunt; mihi spes omnes in memet sitae, quas necesse est virtute et innocentia tutari; nam alia infirma sunt.
<milestone unit="section" n="5"/>et illud intellego, Quirites, omnium ora in me convorsa esse, aequos bonosque favere &mdash; quippe mea bene facta rei publicae procedunt &mdash;, nobilitatem locum invadundi quaerere.
<milestone unit="section" n="6"/>quo mihi acrius adnitundum est, uti neque vos capiamini et illi frustra sint.
<milestone unit="section" n="7"/>ita ad hoc aetatis a pueritia fui, uti omnis labores et pericula consueta ha- beam.
<milestone unit="section" n="8"/>quae ante vostra beneficia gratuito faciebam, ea <pb id="p.119"/> uti accepta mercede deseram, non est consilium, Quirites.
<milestone unit="section" n="9"/>illis difficile est in potestatibus temperare, qui per ambitionem sese probos simulavere; mihi, qui omnem aetatem in optumis artibus egi, bene facere iam ex consuetudine in naturam vortit.</p>
<p>
<milestone unit="section" n="10"/>Bellum me gerere cum Iugurtha iussistis, quam rem nobilitas aegerrume tulit. quaeso, reputate cum animis vostris, num id mutare melius sit, si quem ex illo globo nobilitatis ad hoc aut aliud tale negotium mittatis, hominem veteris prosapiae ac multarum imaginum et nullius stipendi: scilicet ut in tanta re ignarus omnium trepidet, festinet, sumat aliquem ex populo monitorem offici sui.
<milestone unit="section" n="11"/>ita plerumque evenit, ut, quem vos imperare iussistis, is sibi imperatorem alium quaerat.
<milestone unit="section" n="12"/>atque ego scio, Quirites, qui, postquam consules facti sunt, et acta maiorum et Graecorum militaria praecepta legere coeperint: praeposteri homines, nam gerere quam fieri tempore posterius, re atque usu prius est.
<milestone unit="section" n="13"/>conparate nunc, Quirites, cum illorum superbia me hominem novom. quae illi audire aut legere solent, eorum partem vidi, alia egomet gessi; quae illi litteris, ea ego militando didici.
<milestone unit="section" n="14" />nunc vos existumate, facta an dicta pluris sint. contemnunt novitatem meam, ego illorum ignaviam; mihi fortuna, illis probra obiectantur.
<milestone unit="section" n="15"/>quamquam ego naturam unam et communem omnium existumo, sed fortissumum quemque generosissumum.
<milestone unit="section" n="16"/>ac si iam ex patribus Albini aut Bestiae quaeri posset, mene an illos ex se gigni maluerint, quid responsuros creditis nisi <pb id="p.120"/> sese liberos quam optumos voluisse?
<milestone unit="section" n="17"/>quod si iure me despiciunt, faciant item maioribus suis, quibus, uti mihi, ex virtute nobilitas coepit.
<milestone unit="section" n="18"/>invident honori meo: ergo invideant labori, innocentiae, periculis etiam meis, quoniam per haec illum cepi.
<milestone unit="section" n="19" />verum homines corrupti superbia ita aetatem agunt, quasi vostros honores contemnant; ita hos petunt, quasi honeste vixerint.
<milestone unit="section" n="20"/>ne illi falsi sunt, qui divorsissumas res pariter expectant, ignaviae voluptatem et praemia virtutis.
<milestone unit="section" n="21"/>atque etiam, quod apud vos aut in senatu verba faciunt, pleraque oratione maiores suos extollunt: eorum fortia facta memorando clariores sese putant.
<milestone unit="section" n="22"/>quod contra est. nam quanto vita illorum praeclarior, tanto horum socordia flagitiosior.
<milestone unit="section" n="23"/>et profecto ita se res habet: maiorum gloria posteris quasi lumen est, neque bona neque mala eorum in occulto patitur.
<milestone unit="section" n="24"/>huiusce rei ego inopiam fa- teor, Quirites, verum, id quod multo praeclarius est, meamet facta mihi dicere licet.
<milestone unit="section" n="25"/>nunc videte, quam iniqui sint. quod ex aliena virtute sibi adrogant, id mihi ex mea non concedunt, scilicet quia imagines hon ha- beo et quia mihi nova nobilitas est, quam certe peperisse melius est quam acceptam corrupisse.</p>
<p>
<milestone unit="section" n="26"/>Equidem ego non ignoro, si iam mihi respondere velint, abunde illis facundam et conpositam orationem fore. sed in maxumo vostro beneficio quom omnibus locis meque vosque maledictis lacerent, non placuit reticere, ne quis modestiam in conscientiam duceret. nam me quidem ex animi mei sententia nulla oratio laedere potest: <pb id="p.121"/>
<milestone unit="section" n="27"/>quippe vera necesse est bene praedicent, falsa vita moresque mei superant.
<milestone unit="section" n="28"/>sed quoniam vostra consilia accusantur, qui mihi summum honorem et maxumum negotium inposuistis, etiam atque etiam reputate, num eorum paenitendum sit.
<milestone unit="section" n="29"/>non possum fidei causa imagines neque triumphos aut consulatus maiorum meorum ostentare, at, si res postulet, hastas, vexillum, phaleras, alia militaria dona, praeterea cicatrices advorso corpore.
<milestone unit="section" n="30"/>hae sunt meae imagines, haec nobilitas, non hereditate relicta, ut illa illis, sed quae ego meis plurumis laboribus et periculis quaesivi.
<milestone unit="section" n="31"/>non sunt conposita verba mea: parvi id facio.
<milestone unit="section" n="32"/>ipsa se virtus satis ostendit; illis artificio opus est, ut turpia facta oratione tegant, neque litteras Graecas didici: parum placebat eas discere, quippe quae ad virtutem doctoribus nihil profuerant.
<milestone unit="section" n="33"/>at illa multo optuma rei publicae doctus sum: hostem ferire, praesidia agitare, nihil metuere nisi turpem famam, hiemem et aestatem iuxta pati, humi requiescere, eodem tempore inopiam et laborem tolerare.
<milestone unit="section" n="34"/>his ego praeceptis milites hortabor, neque illos arte colam, me opulenter, neque gloriam meam, laborem illorum faciam.
<milestone unit="section" n="35"/>hoc est utile, hoc civile imperium. namque quom tute per mollitiem agas, exercitum supplicio cogere, id est dominum, non imperatorem esse.
<milestone unit="section" n="36"/>haec atque alia talia maiores vostri faciundo seque remque publicam celebravere.
<milestone unit="section" n="37"/>quis no- bilitas freta, ipse dissimilis moribus, nos illorum aemulos contemnit et omnis honores non ex merito sed quasi <pb id="p.122"/> debitos a vobis repetit.
<milestone unit="section" n="38"/>ceterum homines superbissumi procul errant. maiores eorum omnia quae licebat illis reliquere: divitias, imagines, memoriam sui praeclaram; virtutem non reliquere, neque poterant: ea sola neque datur dono neque accipitur.
<milestone unit="section" n="39" />sordidum me et incultis moribus aiunt, quia parum scite convivium exorno neque histrionem ullum neque pluris preti coquom quam vilicum habeo.
<milestone unit="section" n="40"/>quae mihi lubet confiteri, Quirites. nam ex parente meo et ex aliis sanctis viris ita accepi, munditias mulieribus, viris laborem convenire, omnibusque bonis oportere plus gloriae quam divitiarum esse; arma, non supellectilem decori esse.
<milestone unit="section" n="41"/>quin ergo, quod iuvat, quod carum aestumant, id semper faciant: ament, potent; ubi adulescentiam habuere, ibi senectutem agant, in conviviis, dediti ventri et turpissumae parti corporis; sudorem, pulverem et alia talia relinquant nobis, quibus illa epulis iucundiora sunt.
<milestone unit="section" n="42"/>verum non ita est. nam ubi se flagitiis dedecoravere turpissumi viri, bonorum praemia ereptum eunt.
<milestone unit="section" n="43"/>ita iniustissume luxuria et ignavia, pessumae artes, illis, qui coluere eas, nihil officiunt, rei publicae innoxiae cladi sunt.</p>
<p>
<milestone unit="section" n="44"/>Nunc quoniam illis, quantum mei mores, non illorum flagitia poscebant, respondi, pauca de re publica loquar.
<milestone unit="section" n="45"/>primum omnium de Numidia bonum habete animum, Quirites. nam quae ad hoc tempus Iugurtham tutata sunt, omnia removistis: avaritiam, inperitiam atque superbiam; deinde exercitus ibi est locorum sciens, sed mehercule magis strenuos quam felix,
<milestone unit="section" n="46"/>nam magna pars eius avaritia aut temeritate ducum adtrita est.
<milestone unit="section" n="47"/>quam ob rem vos, quibus militaris aetas est, adnitimini mecum et capessite rem publicam, neque quemquam ex <pb id="p.123"/> calamitate aliorum aut imperatorum superbia metus ceperit. egomet in agmine aut in proelio consultor idem et socius periculi vobiscum adero, meque vosque in omnibus rebus iuxta geram.
<milestone unit="section" n="48"/>et profecto dis iuvantibus omnia matura sunt: victoria, praeda, laus. quae si dubia aut procul essent, tamen omnis bonos rei publicae subvenire decebat.
<milestone unit="section" n="49"/>etenim nemo ignavia inmortalis factus est, ne- que quisquam parens liberis, uti aeterni forent, optavit, magis uti boni honestique vitam exigerent.
<milestone unit="section" n="50"/>plura dice- rem, Quirites, si timidis virtutem verba adderent; nam strenuis abunde dictum puto.'</p>
<p>
<milestone unit="chapter" n="86"/>
<milestone unit="section" n="1"/>Huiusce modi oratione habita Marius, postquam plebis animos adrectos videt, propere commeatu, stipendio, armis aliisque utilibus navis onerat, cum his A. Manlium legatum proficisci iubet.
<milestone unit="section" n="2"/>ipse interea milites scribere, non more maiorum neque ex classibus, sed uti quoiusque lubido erat, capite censos plerosque.
<milestone unit="section" n="3" />id factum alii inopia bonorum, alii per ambitionem consulis memorabant, quod ab eo genere celebratus auctusque erat et homini potentiam quaerenti egentissumus quisque opportunissumus, quoi neque sua cara, quippe quae nulla sunt, et omnia cum pretio honesta videntur.</p>
<p>
<milestone unit="section" n="4"/>Igitur Marius cum aliquanto maiore numero, quam decretum erat, in Africam profectus paucis diebus Uticam advehitur.
<milestone unit="section" n="5"/>exercitus ei traditur a P. Rutilio legato; nam Metellus conspectum Mari fugerat, ne videret ea, quae audita animus tolerare nequiverat.
<milestone unit="chapter" n="87"/>
<milestone unit="section" n="1"/>sed consul expletis legionibus cohortibusque auxiliariis in agrum fertilem et praeda onustum proficiscitur, omnia ibi capta militibus donat; dein castella et oppida natura et viris parum munita aggreditur, proelia multa, ceterum levia, alia aliis <pb id="p.124"/> locis facere.
<milestone unit="section" n="2"/>interim novi milites sine metu pugnae adesse, videre fugientis capi aut occidi, fortissumum quemque tutissumum, armis libertatem patriam parentisque et alia omnia tegi, gloriam atque divitias quaeri.
<milestone unit="section" n="3" />sic brevi spatio novi veteresque coaluere, et virtus omnium aequalis facta.</p>
<p>
<milestone unit="section" n="4"/>At reges, ubi de adventu Mari cognoverunt, divorsi in locos difficilis abeunt. ita Iugurthae placuerat, speranti mox effusos hostis invadi posse, Romanos sicuti plerosque remoto metu laxius licentiusque futuros.</p>
<p>
<milestone unit="chapter" n="88"/>
<milestone unit="section" n="1"/>Metellus interea Romam profectus contra spem suam laetissumis animis accipitur, plebi patribusque, postquam invidia decesserat, iuxta carus.</p>
<p>
<milestone unit="section" n="2"/>Sed Marius inpigre prudenterque suorum et hostium res pariter attendere: cognoscere, quid boni utrisque aut contra esset, explorare itinera regum, consilia et insidias eorum antevenire, nihil apud se remissum neque aqud illos tutum pati.
<milestone unit="section" n="3"/>itaque et Gaetulos et Iugurtham ex sociis nostris praedas agentis saepe aggressus in itinere fuderat ipsumque regem haud procul ab oppido Cirta armis exuerat.
<milestone unit="section" n="4" />quae postquam gloriosa modo neque belli patrandi cognovit, statuit urbis, quae viris aut loco pro hostibus et advorsum se opportunissumae erant, singulas circumvenire: ita Iugurtham aut praesidiis nudatum &lt;iri&gt;, si ea pateretur, aut proelio certaturum.
<milestone unit="section" n="5"/>nam Bocchus nuntios ad eum saepe miserat: velle populi Romani amicitiam; ne quid ab se hostile timeret.
<milestone unit="section" n="6"/>id simulaveritne, quo inprovisus gravior accideret, an mobilitate ingeni pacem atque bellum mutare solitus, parum exploratum est.
<milestone unit="chapter" n="89"/>
<milestone unit="section" n="1"/>sed consul, uti statuerat, oppida castellaque munita adire, partim vi, alia metu aut praemia ostentando avortere ab hostibus.
<milestone unit="section" n="2"/>ac primo mediocria gerebat, existumans <pb id="p.125"/> Iugurtham ob suos tutandos in manus venturum.
<milestone unit="section" n="3"/>sed ubi illum procul abesse et aliis negotiis intentum accepit, maiora et magis aspera aggredi tempus visum est.</p>
<p>
<milestone unit="section" n="4"/>Erat inter ingentis solitudines oppidum magnum atque valens nomine Capsa, quoius conditor Hercules Libys memorabatur. eius cives apud Iugurtham immunes, levi imperio et ob ea fidelissumi habebantur, muniti advorsum hostis non moenibus modo et armis atque viris, verum etiam multo magis locorum asperitate.
<milestone unit="section" n="5" />nam praeter oppido propinqua alia omnia vasta, inculta, egentia aquae, infesta serpentibus, quarum vis sicuti omnium ferarum inopia cibi acrior. ad hoc natura serpentium ipsa perniciosa siti magis quam alia re accenditur.
<milestone unit="section" n="6"/>eius potiundi Marium maxuma cupido invaserat, quom propter usum belli tum quia res aspera videbatur et Metellus oppidum Thalam magna gloria ceperat, haud dissimiliter situm munitumque, nisi quod apud Thalam non longe a moenibus aliquot fontes erant, Capsenses una modo atque ea intra oppidum iugi aqua, cetera pluvia utebantur.
<milestone unit="section" n="7"/>id ibique et in omni Africa, quae procul a mari incultius agebat, eo facilius tolerabatur, quia Numidae plerumque lacte et ferina carne vescebantur et neque salem neque alia irritamenta gulae quaerebant:
<milestone unit="section" n="8"/>cibus illis advorsum famem atque sitim, non lubidini neque luxuriae erat.
<milestone unit="chapter" n="90"/>
<milestone unit="section" n="1"/>igitur consul omnibus exploratis, credo dis fretus &mdash; nam contra tantas difficultates consilio satis providere non poterat, quippe etiam frumenti inopia temptabatur, quia Numidae pabulo pecoris magis quam arvo student et, quodcumque natum fuerat, iussu regis in loca <pb id="p.126"/> munita contulerant, ager autem aridus et frugum vacuos ea tempestate, nam aestatis extremum erat &mdash;, tamen pro rei copia satis providenter exornat.
<milestone unit="section" n="2"/>pecus omne, quod superioribus diebus praedae fuerat, equitibus auxiliariis agundum adtribuit, A. Manlium legatum cum cohortibus expeditis ad oppidum Laris, ubi stipendium et commeatum locaverat, ire iubet dicitque se praedabundum post paucos dies eodem venturum.
<milestone unit="section" n="3"/>sic incepto suo occultato pergit ad flumen Tanain.
<milestone unit="chapter" n="91"/>
<milestone unit="section" n="1"/>ceterum in itinere cottidie pecus exercitui per centurias, item turmas aequaliter distribuerat et, ex coriis utres uti fierent, curabat; simul inopiam frumenti lenire et ignaris omnibus parare quae mox usui forent. denique sexto die, quom ad flumen ventum est, maxuma vis utrium effecta.
<milestone unit="section" n="2"/>ibi castris levi munimento positis milites cibum capere atque, uti simul cum occasu solis egrederentur, paratos esse iubet, omnibus sarcinis abiectis aqua modo seque et iumenta onerare.
<milestone unit="section" n="3"/>dein postquam tempus visum, castris egreditur, noctemque totam itinere facto consedit; idem proxuma facit; dein tertia multo ante lucis adventum pervenit in locum tumulosum ab Capsa non amplius duum milium intervallo, ibique quam occultissume potest cum omnibus copiis opperitur.
<milestone unit="section" n="4"/>sed ubi dies coepit et Numidae nihil hostile metuentes multi oppido egressi, repente omnem equitatum et cum iis velocissumos pedites cursu tendere ad Capsam et portas obsidere iubet; deinde ipse intentus propere sequi neque milites praedari sinere.
<milestone unit="section" n="5"/>quae postquam oppidani cognovere, res trepidae, metus ingens, malum inprovisum, ad hoc pars civium extra moenia in hostium potestate coegere, uti deditionem facerent.
<milestone unit="section" n="6" />ceterum oppidum incensum, Numidae puberes interfecti, alii omnes venundati, praeda militibus divisa.
<milestone unit="section" n="7"/>id facinus contra ius belli non avaritia neque scelere <pb id="p.127"/> consulis admissum, sed quia locus Iugurthae opportunus, nobis aditu difficilis, genus hominum mobile, infidum, ante neque beneficio neque metu coercitum.</p>
<p>
<milestone unit="chapter" n="92"/>
<milestone unit="section" n="1"/>Postquam tantam rem peregit Marius sine ullo suorum incommodo, magnus et clarus antea, maior atque clarior haberi coepit.
<milestone unit="section" n="2"/>omnia non bene consulta in virtutem trahebantur: milites, modesto imperio habiti simul et locupletes, ad caelum ferre; Numidae magis quam mortalem timere; postremo omnes, socii atque hostes, credere illi aut mentem divinam esse aut deorum nutu cuncta portendi.
<milestone unit="section" n="3"/>sed consul, ubi ea res bene evenit, ad alia oppida pergit, pauca repugnantibus Numidis capit, plura &lt;deserta&gt; propter Capsensium miserias igni corrumpit: luctu atque caede omnia conplentur.
<milestone unit="section" n="4"/>denique multis locis potitus ac plerisque exercitu incruento aliam rem aggreditur, non eadem asperitate qua Capsensium, ceterum haud secus difficilem.</p>
<p>
<milestone unit="section" n="5"/>Namque haud longe a flumine Muluccha, quod Iugurthae Bocchique regnum diiungebat, erat inter ceteram planitiem mons saxeus, mediocri castello satis patens, in inmensum editus, uno perangusto aditu relicto; nam omnis natura velut opere atque consulto praeceps.
<milestone unit="section" n="6"/>quem locum Marius, quod ibi regis thesauri erant, summa vi capere intendit. sed ea res forte quam consilio melius gesta.
<milestone unit="section" n="7"/>nam castello virorum atque armorum satis magna vis et frumenti et fons aquae; aggeribus turribusque et aliis machinationibus locus inportunus; iter castellanorum angustum admodum, utrimque praecisum.
<milestone unit="section" n="8"/>ea vineae cum ingenti periculo frustra agebantur; nam quom eae <pb id="p.128"/> paulo processerant, igni aut lapidibus corrumpebantur.
<milestone unit="section" n="9"/>milites neque pro opere consistere propter iniquitatem loci neque inter vineas sine periculo administrare: op- tumus quisque cadere aut sauciari, ceteris metus augeri.
<milestone unit="chapter" n="93"/>
<milestone unit="section" n="1"/>at Marius multis diebus et laboribus consumptis anxius trahere cum animo suo, omitteretne inceptum, quoniam frustra erat, an fortunam opperiretur, qua saepe prospere usus fuerat.
<milestone unit="section" n="2"/>quae quom multos dies noctisque aestuans agitaret, forte quidam Ligus, ex cohortibus auxiliariis miles gregarius, castris aquatum egressus haud procul ab latere castelli, quod avorsum proeliantibus erat, animum advortit inter saxa repentis cocleas, quarum quom unam atque alteram, dein plures peteret, studio legundi paulatim prope ad summum montis egressus est.
<milestone unit="section" n="3"/>ubi postquam solitudinem intellexit, more ingeni humani cupido difficilia faciundi animum adorta.
<milestone unit="section" n="4"/>et forte in eo loco grandis ilex coaluerat inter saxa, paulum modo prona, deinde inflexa atque aucta in altitudinem, quo cuncta gignentium natura fert. quoius ramis modo, modo eminentibus saxis nisus Ligus in castelli planitiem pervenit, quod cuncti Numidae intenti proeliantibus aderant.
<milestone unit="section" n="5"/>exploratis omnibus, quae mox usui fore ducebat, eadem regreditur, non temere, uti ascenderat, sed temptans omnia et circumspiciens.
<milestone unit="section" n="6"/>itaque Marium propere adit, acta edocet, hortatur, ab ea parte qua ipse ascenderat castellum temptet, pollicetur sese itineris periculique ducem.
<milestone unit="section" n="7"/>Marius cum Ligure promissa eius cognitum ex praesentibus misit. quorum uti quoiusque ingenium erat, ita rem difficilem aut facilem nuntiavere; consulis animus tamen paulum adrectus.
<milestone unit="section" n="8"/>itaque ex copia tubicinum et cornicinum numero quinque quam velocissumos delegit et cum <pb id="p.129"/> iis, praesidio qui forent, quattuor centuriones, omnisque Liguri parere iubet et ei negotio proxumum diem constituit.
<milestone unit="chapter" n="94"/>
<milestone unit="section" n="1"/>sed ubi ex praecepto tempus visum, paratis conpositisque omnibus ad locum pergit. ceterum illi, qui escensuri erant, praedocti ab duce arma ornatumque mutaverant: capite atque pedibus nudis, uti prospectus nisusque per saxa facilius foret; super terga gladii et scuta, verum ea Numidica ex coriis, ponderis gratia simul et offensa quo levius streperent.
<milestone unit="section" n="2"/>igitur praegrediens Ligus saxa et si quae vetustate radices eminebant, laqueis vinciebat, quibus adlevati milites facilius escenderent, interdum timidos insolentia itineris levare manu; ubi paulo asperior ascensus erat, singulos prae se inermos mittere, deinde ipse cum illorum armis sequi; quae dubia nisui videbantur, potissumus temptare ac saepius eadem ascendens descendensque, dein statim digrediens ceteris au- daciam addere.
<milestone unit="section" n="3"/>igitur diu multumque fatigati tandem in castellum perveniunt, desertum ab ea part, quod omnes sicut aliis diebus advorsum hostis aderant. Marius ubi ex nuntiis quae Ligus egerat cognovit, quamquam toto die intentos proelio Numidas habuerat, tum vero cohortatus milites et ipse extra vineas egressus testudine acta succedere et simul hostem tormentis sagittariisque et funditoribus eminus terrere.
<milestone unit="section" n="4"/>at Numidae, saepe antea vineis Romanorum subvorsis, item incensis, non castelli moenibus sese tutabantur, sed pro muro dies noctisque agitare, male dicere Romanis ac Mario vecordiam obiectare, militibus nostris Iugurthae servitium minari, secundis rebus feroces esse.
<milestone unit="section" n="5"/>interim omnibus, Romanis hostibusque, proelio intentis, magna utrimque vi pro gloria <pb id="p.130"/> atque imperio his illis pro salute certantibus, repente a tergo signa canere; ac primo mulieres et pueri, qui visum processerant, fugere, deinde uti quisque muro proxumus erat, postremo cuncti, armati inermesque.
<milestone unit="section" n="6" />quod ubi accidit, eo acrius Romani instare, fundere ac plerosque tantummodo sauciare, dein super occisorum corpora vadere, avidi gloriae certantes murum petere, neque quemquam omnium praeda morari.
<milestone unit="section" n="7"/>sic forte correcta Mari temeritas gloriam ex culpa invenit.</p>
<p>
<milestone unit="chapter" n="95"/>
<milestone unit="section" n="1"/>Ceterum, dum ea res geritur, L. Sulla quaestor cum magno equitatu in castra venit, quos uti ex Latio et a sociis cogeret, Romae relictus erat.</p>
<p>
<milestone unit="section" n="2"/>Sed quoniam nos tanti viri res admonuit, idoneum visum est de natura cultuque eius paucis dicere. neque enim alio loco de Sullae rebus dicturi sumus et L. Sisenna, optume et diligentissume omnium, qui eas res dixere, persecutus, parum mihi libero ore locutus videtur.
<milestone unit="section" n="3"/>Igitur Sulla gentis patriciae nobilis fuit, familia prope iam extincta maiorum ignavia, litteris Graecis atque Latinis iuxta [atque doctissume] eruditus, animo ingenti, cupidus voluptatum sed gloriae cupidior; otio luxurioso esse, tamen ab negotiis numquam voluptas remorata, nisi quod de uxore potuit honestius consuli; facundus, callidus et amicitia facilis, ad simulanda negotia altitudo ingeni incredibilis, multarum rerum ac maxume pecuniae largitor.
<milestone unit="section" n="4"/>atque illi felicissumo omnium ante civilem victoriam numquam super industriam fortuna fuit, multique dubitavere, fortior an felicior esset. nam postea quae fecerit, incertum habeo pudeat an pigeat magis disserere.</p> <pb id="p.131"/>
<p>
<milestone unit="chapter" n="96"/>
<milestone unit="section" n="1"/>Igitur Sulla, uti supra dictum est, postquam in Africam atque in castra Mari cum equitatu venit, rudis antea et ignarus belli, sollertissumus omnium in paucis tempestatibus factus est.
<milestone unit="section" n="2"/>ad hoc milites benigne appellare, multis rogantibus, aliis per se ipse dare beneficia, invitus accipere, sed ea properantius quam aes mutuom reddere, ipse ab nullo repetere, magis id laborare, ut illi quam plurumi deberent, ioca atque seria cum humillumis agere,
<milestone unit="section" n="3"/>in operibus, in agmine atque ad vigilias multus adesse, neque interim, quod prava ambitio solet, consulis aut quoiusquam boni famam laedere, tantummodo neque consilio neque manu priorem alium pati, plerosque antevenire.
<milestone unit="section" n="4"/>quibus rebus et artibus brevi Mario militibusque carissumus factus.</p>
<p>
<milestone unit="chapter" n="97"/>
<milestone unit="section" n="1"/>At Iugurtha, postquam oppidum Capsam aliosque locos munitos et sibi utilis simul et magnam pecuniam amiserat, ad Bocchum nuntios mittit: quam primum in Numidiam copias adduceret; proeli faciundi tempus adesse.
<milestone unit="section" n="2"/>quem ubi cunctari accepit et dubium belli atque pacis rationes trahere, rursus uti antea proxumos eius donis corrupit, ipsique Mauro pollicetur Numidiae partem tertiam, si aut Romani Africa expulsi aut integris suis finibus bellum conpositum foret.
<milestone unit="section" n="3"/>eo praemio illectus Bocchus cum magna multitudine Iugurtham adcedit.</p>
<p>Ita amborum exercitu coniuncto Marium, iam in hiberna proficiscentem, vix decuma parte die reliqua invadunt, rati noctem, quae iam aderat, et victis sibi munimento fore et, si vicissent, nullo impedimento, quia locorum scientes erant, contra Romanis utrumque casum in tenebris difficiliorem fore.
<milestone unit="section" n="4"/>igitur simul consul ex multis de hostium adventu cognovit, et ipsi hostes aderant, <pb id="p.132"/> et prius quam exercitus aut instrui aut sarcinas conligere, denique ante quam signum aut imperium ullum accipere quivit, equites Mauri atque Gaetuli, non acie neque ullo more proeli sed catervatim, uti quosque fors conglobaverat, in nostros incurrunt.
<milestone unit="section" n="5"/>qui omnes trepidi inproviso metu ac tamen virtutis memores aut arma capiebant aut capientis alios ab hostibus defensabant; pars equos escendere, obviam ire hostibus; pugna latrocinio magis quam proelio similis fieri. sine signis, sine ordinibus equites peditesque permixti cedere alii, alii obtruncari, multi contra advorsos acerrume pugnantes ab tergo circumveniri; neque virtus neque arma satis tegere, quia hostes numero plures et undique circumfusi erant. denique Romani veteres [novique] et ob ea scientes belli, si quos locus aut casus coniunxerat, orbis facere atque ita ab omnibus partibus simul tecti et instructi hostium vim sustentabant.
<milestone unit="chapter" n="98"/>
<milestone unit="section" n="1"/>neque in eo tam aspero negotio Marius territus aut magis quam antea demisso animo fuit, sed cum turma sua, quam ex fortissumis magis quam familiarissumis paraverat, vagari passim ac modo laborantibus suis succurrere, modo hostis, ubi confertissumi obstiterant, invadere; manu consulere militibus, quoniam imperare conturbatis omnibus non poterat.
<milestone unit="section" n="2"/>iamque dies consumptus erat, quom tamen barbari nihil remittere atque, uti reges praeceperant, noctem pro se rati acrius instare.
<milestone unit="section" n="3"/>tum Marius ex copia rerum consilium trahit atque, uti suis receptui locus esset, collis duos propinquos inter se occupat, quorum in uno castris parum amplo fons aquae magnus erat, alter usui opportunus, quia magna parte editus et praeceps pauca <pb id="p.133"/> munimenta quaerebat.
<milestone unit="section" n="4"/>ceterum apud aquam Sullam cum equitibus noctem agitare iubet, ipse paulatim disperses milites neque minus hostibus conturbatis in unum contrahit, dein cunctos pleno gradu in collem subducit.
<milestone unit="section" n="5"/>ita reges loci difficultate coacti proelio deterrentur, neque tamen suos longius abire sinunt, sed utroque colle mul- titudine circumdato effusi consedere.
<milestone unit="section" n="6"/>dein crebris ignibus factis plerumque noctis barbari more suo laetari, exultare, strepere vocibus; et ipsi duces feroces, quia non fugerant, pro victoribus agere.
<milestone unit="section" n="7"/>sed ea cuncta Romanis ex tenebris et editioribus locis facilia visu magnoque hortamento erant.
<milestone unit="chapter" n="99"/>
<milestone unit="section" n="1"/>plurumum vero Marius inperitia hostium confirmatus quam maxumum silentium haberi iubet, ne signa quidem, uti per vigilias solebant, canere. deinde ubi lux adventabat, defessis iam hostibus ac paulo ante somno captis, de inproviso vigiles, item cohortium turmarum legionum tubicines simul omnis signa canere, milites clamorem tollere atque portis erumpere iubet.
<milestone unit="section" n="2"/>Mauri atque Gaetuli, ignoto et horribili sonitu repente exciti, neque fugere neque arma capere neque omnino facere aut providere quicquam poterant:
<milestone unit="section" n="3"/>ita cunctos strepitu clamore, nullo subveniente, nostris instantibus, tumultu formidine terror quasi vecordia ceperat. denique omnes fusi fugatique arma et signa militaria pleraque capta, pluresque eo proelio quam omnibus superioribus interempti. nam somno et metu insolito impedita fuga.</p>
<p>
<milestone unit="chapter" n="100"/>
<milestone unit="section" n="1"/>Dein Marius, uti coeperat, in hiberna it: propter commeatum in oppidis maritumis agere decreverat; neque tamen victoria socors aut insolens factus, sed pariter atque in conspectu hostium quadrato agmine incedere. <pb id="p.134"/> Sulla cum equitatu apud dextumos, in sinistra parte
<milestone unit="section" n="2"/>A. Manlius cum funditoribus et sagittariis, praeterea cohortis Ligurum curabat. primos et extremos cum expeditis manipulis tribunos locaverat.
<milestone unit="section" n="3" />perfugae, minume carl et regionum scientissumi, hostium iter explorabant. simul consul quasi nullo inposito omnia providere, apud omnis adesse, laudare et increpare merentis.
<milestone unit="section" n="4"/>ipse armatus intentusque, item milites cogebat. neque secus atque iter facere, castra munire, excubitum in porta cohortis ex legionibus, pro castris equites auxiliarios mittere, praeterea alios super vallum in munimentis locare, vigilias ipse circumire, non tam diffidentia futurum quae imperavisset, quam uti militibus exaequatus cum imperatore labor volentibus esset.
<milestone unit="section" n="5"/>et sane Marius illoque aliisque temporibus Iugurthini belli pudore magis quam malo exercitum coercebat. quod multi per ambitionem fieri aiebant: [quod] a pueritia cousuetam duritiam et alia, quae ceteri miserias vocant, voluptati habuisse; nisi tamen res publica pariter ac saevissumo imperio bene atque decore gesta.</p>
<p>
<milestone unit="chapter" n="101"/>
<milestone unit="section" n="1"/>Igitur quarto denique die haud longe ab oppido Cirta undique simul speculatores citi sese ostendunt, qua re hostis adesse intellegitur.
<milestone unit="section" n="2"/>sed quia divorsi redeuntes alius ab alia parte atque omnes idem significabant, consul incertus, quonam modo aciem instrueret, nullo ordine conmutato advorsum omnia paratus ibidem opperitur.
<milestone unit="section" n="3" />ita Iugurtham spes frustrata, qui copias in quattuor partis distribuerat, ratus ex omnibus aeque aliquos ab tergo hostibus venturos.
<milestone unit="section" n="4"/>interim Sulla, quem primum <pb id="p.135"/> hostes attigerant, cohortatus suos turmatim et quam maxume confertis equis ipse aliique Mauros invadunt, ceteri in loco manentes ab iaculis eminus emissis corpora tegere et, si qui in manus venerant, obtruncare.
<milestone unit="section" n="5"/>dum eo modo equites proeliantur, Bocchus cum peditibus, quos Volux, filius eius, adduxerat neque in priore pugna, in itinere morati, adfuerant, postremam Romanorum aciem invadunt.
<milestone unit="section" n="6"/>tum Marius apud primos agebat, quod ibi Iugurtha cum plurumis erat. dein Numida cognito Bocchi adventu clam cum paucis ad pedites convortit. ibi latine &mdash; nam apud Numantiam loqui didicerat &mdash; exclamat nostros frustra pugnare, paulo ante Marium sua manu interfectum. simul gladium sanguine oblitum ostendere, quem in pugna satis inpigre occiso pedite nostro cruentaverat.
<milestone unit="section" n="7"/>quod ubi milites accepere, magis atrocitate rei quam fide nuntii terrentur, simulque barbari animos tollere et in perculsos Romanos acrius incedere.
<milestone unit="section" n="8"/>iamque paulum a fuga aberant, quom Sulla profligatis iis, quos advorsum ierat, rediens ab latere Mauris incurrit. Bocchus statim avortitur.
<milestone unit="section" n="9"/>at Iugurtha, dum sustentare suos et prope iam adeptam victoriam retinere cupit, circumventus ab equitibus, dextra sinistraque omnibus occisis solus inter tela hostium vitabundus erumpit.
<milestone unit="section" n="10" />atque interim Marius fugatis equitibus adcurrit auxilio suis, quos pelli iam acceperat.
<milestone unit="section" n="11"/>denique hostes iam undique fusi. tum spectaculum horribile in campis patentibus: sequi fugere, occidi capi; equi atque viri adflicti, ac multi volneribus acceptis neque fugere posse neque quietem pati, niti modo ac statim concidere; postremo omnia, qua visus erat, constrata telis armis cadaveribus, et inter ea humus infecta sanguine.</p> <pb id="p.136"/>
<p>
<milestone unit="chapter" n="102"/>
<milestone unit="section" n="1"/>Post ea loci consul haud dubie iam victor pervenit in oppidum Cirtam,quo initio profectus intenderat.
<milestone unit="section" n="2"/>eo post diem quintum, quam iterum barbari male pugnaverant, legati a Boccho veniunt, qui regis verbis ab Mario petivere, duos quam fidissumos ad eum mitteret, velle de suo et de populi Romani commodo cum iis disserere. ille statim L. Sullam et A. Manlium ire iubet.
<milestone unit="section" n="3" />qui quamquam acciti ibant, tamen placuit verba apud regem facere, ut ingenium aut avorsum flecterent aut cupidum pacis vehementius accenderent.
<milestone unit="section" n="4"/>itaque Sulla, quoius fa- cundiae, non aetati a Manlio concessum, pauca verba huiusce modi locutus:</p>
<p>
<milestone unit="section" n="5"/>'Rex Bocche, magna laetitia nobis est, quom te talem virum di monuere, uti aliquando pacem quam bellum malles neu te optumum cum pessumo omnium Iugurtha miscendo conmaculares, simul nobis demeres acerbam necessitudinem, pariter te errantem atque illum sceleratissumum persequi.
<milestone unit="section" n="6"/>ad hoc populo Romano iam a prin- cipio inopi melius visum amicos quam servos quaerere, tutiusque rati volentibus quam coactis imperitare.
<milestone unit="section" n="7"/>tibi vero nulla opportunior nostra amicitia, primum quia procul absumus, in quo offensae minumum, gratia par ac si prope adessemus; dein quia parentis abunde habemus, amicorum neque nobis neque quoiquam omnium satis fuit.
<milestone unit="section" n="8"/>atque hoc utinam a principio tibi placuisset: profecto ex populo Romano ad hoc tempus multo plura bona accepisses, quam mala perpessus esses.
<milestone unit="section" n="9"/>sed <pb id="p.137"/> quoniam humanarum rerum fortuna pleraque regit, quoi scilicet placuit et vim et gratiam nostram te experiri, nunc, quando per illam licet, festina atque, uti coepisti, perge.
<milestone unit="section" n="10"/>multa atque opportuna habes, quo facilius errata officiis superes.
<milestone unit="section" n="11"/>postremo hoc in pectus tuom demitte, numquam populum Romanum beneficiis victum esse. nam bello quid valeat, tute scis.'</p>
<p>
<milestone unit="section" n="12"/>Ad ea Bocchus placide et benigne, simul pauca pro delicto suo verba facit: se non hostili animo, sed ob regnum tutandum arma cepisse.
<milestone unit="section" n="13"/>nam Numidiae partem, unde vi Iugurtham expulerit, iure belli suam factam; eam vastari a Mario pati nequivisse. praeterea missis antea Romam legatis repulsum ab amicitia.
<milestone unit="section" n="14"/>ceterum vetera omittere ac tum, si per Marium liceret, legatos ad senatum missurum.
<milestone unit="section" n="15"/>dein copia facta animus barbari ab amicis flexus, quos Iugurtha, cognita legatione Sullae et Manli metuens id, quod parabatur, donis corruperat.</p>
<p>
<milestone unit="chapter" n="103"/>
<milestone unit="section" n="1"/>Marius interea exercitu in hibernaculis conposito cum expeditis cohortibus et parte equitatus proficiscitur in loca sola obsessum turrim regiam, quo Iugurtha perfugas omnis praesidium inposuerat.
<milestone unit="section" n="2"/>tum rursus Bocchus, seu reputando quae sibi duobus proeliis venerant, seu admonitus ab aliis amicis, quos incorruptos Iugurtha reliquerat, ex omni copia necessariorum quinque delegit, quorum et fides cognita et ingenia validissuma erant.
<milestone unit="section" n="3"/>eos ad Marium ac deinde, si placeat, Romam legatos ire iubet, agundarum rerum et quocumque modo belli conponundi licentiam ipsis permittit.
<milestone unit="section" n="4"/>illi mature ad hiberna Romanorum proficiscuntur, deinde in itinere a Gaetulis latronibus circumventi spoliatique pavidi sine decore ad <pb id="p.138"/> Sullam profugiunt, quem consul in expeditionem proficiscens pro praetore reliquerat.
<milestone unit="section" n="5"/>eos ille non pro vanis hostibus, uti meriti erant, sed adcurate ac liberaliter habuit. qua re barbari et famam Romanorum avaritiae falsam et Sullam ob munificentiam in sese amicum rati.
<milestone unit="section" n="6"/>nam etiam tum largitio multis ignota erat; munificus nemo putabatur nisi pariter volens; dona omnia in be- nignitate habebantur.
<milestone unit="section" n="7"/>igitur quaestori mandata Bocchi patefaciunt; simul ab eo petunt, uti fautor consultorque sibi adsit; copias fidem magnitudinem regis sui et alia, quae aut utilia aut benevolentiae esse credebant, oratione extollunt. dein Sulla omnia pollicito docti, quo modo apud Marium, item apud senatum verba facerent, circiter dies quadraginta ibidem opperiuntur.</p>
<p>
<milestone unit="chapter" n="104"/>
<milestone unit="section" n="1"/>Marius postquam infecto quo intenderat negotio Cirtam redit et de adventu legatorum certior factus est, illosque et Sullam ab Utica venire iubet, item L. Bellienum praetorem, praeterea omnis undique senatorii ordinis, quibuscum mandata Bocchi cognoscit.
<milestone unit="section" n="2"/>legatis potestas Romam eundi fit, et ab consule interea indutiae postulabantur. ea Sullae et plerisque placuere; pauci ferocius decernunt, scilicet ignari humanarum rerum, quae fluxae et mobiles semper in advorsa mutantur.
<milestone unit="section" n="3"/>ceterum Mauri impetratis omnibus rebus tres Romam pro- fecti duce Cn. Octavio Rusone, qui quaestor stipendium in Africam portaverat, duo ad regem redeunt. ex iis <pb id="p.139"/> Bocchus quom cetera tum maxume benignitatem et studium Sullae lubens accepit.
<milestone unit="section" n="4"/>Romaeque legatis eius, postquam errasse regem et Iugurthae scelere lapsum deprecati sunt, amicitiam et foedus petentibus hoc modo respondetur:</p>
<p>
<milestone unit="section" n="5"/>'Senatus et populus Romanus benefici et iniuriae memor esse solet. ceterum Boccho, quoniam paenitet, delicti gratiam facit: foedus et amicitia dabuntur, quom meruerit.'</p>
<p>
<milestone unit="chapter" n="105"/>
<milestone unit="section" n="1"/>Quis rebus cognitis Bocchus per litteras a Mario petivit, uti Sullam ad se mitteret, quoius arbitratu communibus negotiis consuleretur,
<milestone unit="section" n="2"/>is missus cum praesidio equitum atque [peditum] funditorum Balearum. praeterea iere sagittarii et cohors Paeligna cum velitaribus armis, itineris properandi causa, neque his secus atque aliis armis advorsum tela hostium, quod ea levia sunt, muniti.
<milestone unit="section" n="3"/>sed in itinere quinto denique die Volux, filius Bocchi, repente in campis patentibus cum mille non amplius equitibus sese ostendit, qui temere et effuse euntes Sullae aliisque omnibus et numerum ampliorem vero et hostilem metum efficiebant.
<milestone unit="section" n="4"/>igitur se quisque expedire, arma atque tela temptare, intendere; timor aliquantus, sed spes amplior, quippe victoribus et advorsum eos, quos saepe vicerant.
<milestone unit="section" n="5"/>interim equites exploratum praemissi rem, uti erat, quietam nuntiant.
<milestone unit="chapter" n="106"/>
<milestone unit="section" n="1"/>Volux adveniens quaestorem appellat dicitque se a patre Boccho obviam illis simul et praesidio missum. deinde eum et proxumum diem sine metu coniuncti eunt.
<milestone unit="section" n="2"/>post ubi castra <pb id="p.140"/> locata et diei vesper erat, repente Maurus incerto voltu pavens ad Sullam adcurrit dicitque sibi ex speculatoribus cognitum Iugurtham haud procul abesse. simul, uti noctu clam secum profugeret, rogat atque hortatur.
<milestone unit="section" n="3" />ille animo feroci negat se totiens fusum Numidam pertimescere: virtuti suorum satis credere; etiam si certa pestis adesset, mansurum potius, quam, proditis quos ducebat, turpi fuga incertae ac forsitan post paulo morbo interiturae vitae parceret.
<milestone unit="section" n="4"/>ceterum ab eodem monitus, uti noctu proficisceretur, consilium adprobat; ac statim milites cenatos esse in castris ignisque quam creberrumos fieri, dein prima vigilia silentio egredi iubet.
<milestone unit="section" n="5"/>iamque nocturno itinere fessis omnibus Sulla pariter cum ortu solis castra metabatur, quom equites Mauri nuntiant Iugurthain circiter duum milium intervallo ante consedisse.
<milestone unit="section" n="6"/>quod postquam auditum est, tum vero ingens metus nostros invadit; credere se proditos a Voluce et insidiis circumventos. ac fuere qui dicerent manu vindicandum neque apud illum tantum scelus inultum relinquendum.
<milestone unit="chapter" n="107"/>
<milestone unit="section" n="1"/>at Sulla, quamquam eadem existumabat, tamen ab iniuria Maurum prohibet. suos hortatur, uti fortem animum gererent: saepe antea &lt;a&gt; paucis strenuis advorsum multitudinem bene pugriatum; quanto sibi in proelio minus pepercissent, tanto tutiores fore; nec quemquam decere, qui manus armaverit, ab inermis pedibus auxilium petere, in maxumo metu nudum et caecum corpus ad hostis vortere.
<milestone unit="section" n="2"/>dein Volucem, quoniam hostilia faceret, <pb id="p.141"/> Iovem maxumum obtestatus, ut sceleris atque perfidiae Bocchi testis adesset, ex castris abire iubet.
<milestone unit="section" n="3"/>ille lacrumans orare, ne ea crederet: nihil dolo factum, ac magis calliditate Iugurthae, quoi videlicet speculanti iter suom cognitum esset.
<milestone unit="section" n="4" />ceterum quoniam neque ingentem multitudinem haberet et spes opesque eius ex patre suo penderent, credere illum nihil palam ausurum, quom ipse filius testis adesset.
<milestone unit="section" n="5"/>qua re optumum factu videri per media eius castra palam transire; sese vel praemissis vel ibidem relictis Mauris solum cum Sulla iturum.
<milestone unit="section" n="6"/>ea res, uti in tali negotio, probata; ac statim profecti, quia de inproviso acciderant, dubio atque haesitante Iugurtha incolumes transeunt.
<milestone unit="section" n="7"/>deinde paucis diebus, quo ire intenderant, perventum est.</p>
<p>
<milestone unit="chapter" n="108"/>
<milestone unit="section" n="1"/>Ibi cum Boccho Numida quidam Aspar nomine multum et familiariter agebat, praemissus ab Iugurtha, postquam Sullam accitum audierat, orator et subdole speculatum Bocchi consilia; praeterea Dabar, Massugradae filius, ex gente Masinissae, ceterum materno genere inpar &mdash; nam pater eius ex concubina ortus erat &mdash;, Mauro ob ingeni multa bona carus acceptusque.
<milestone unit="section" n="2"/>quem Bocchus fidum esse Romanis multis ante tempestatibus expertus ilico ad Sullam nuntiatum mittit: paratum sese facere quae populus Romanus vellet; conloquio diem locum tempus ipse deligeret, neu Iugurthae legatum pertimesceret; consulto sese omnia cum illo integra habere, quo <pb id="p.142"/> res communis licentius gereretur; nam ab insidiis eius aliter caveri nequivisse.
<milestone unit="section" n="3"/>sed ego comperior Bocchum magis Punica fide quam ob ea, quae praedicabat, simul Romanos et Numidam spe pacis attinuisse multumque cum animo suo volvere solitum, Iugurtham Romanis an illi Sullam traderet; lubidinem advorsum nos, metum pro nobis suasisse.
<milestone unit="chapter" n="109"/>
<milestone unit="section" n="1"/>igitur Sulla respondit se pauca coram Aspare locuturum, cetera occulte nullo aut quam paucissumis praesentibus. simul edocet, quae sibi responderentur.
<milestone unit="section" n="2"/>postquam, sicuti voluerat, congressi, dicit se missum a consule venisse quaesitum ab eo, pacem an bellum agitaturus foret.
<milestone unit="section" n="3"/>tum rex, uti praeceptum fuerat, post diem decumum redire iubet, ac nihil etiam nunc decrevisse, sed illo die responsurum. deinde ambo in sua castra digressi.
<milestone unit="section" n="4"/>sed ubi plerumque noctis processit, Sulla a Boccho occulte accersitur. ab utroque tantummodo fidi interpretes adhibentur, praeterea Dabar internuntius, sanctus vir et ex sententia ambobus. ac statim sic rex incipit:</p>
<p>
<milestone unit="chapter" n="110"/>
<milestone unit="section" n="1"/>'Numquam ego ratus sum fore uti rex maxumus in hac terra et omnium, quos novi, privato homini gratiam deberem.
<milestone unit="section" n="2"/>et mehercule, Sulla, ante te cognitum multis orantibus, aliis ultro egomet opem tuli, nullius indigus.
<milestone unit="section" n="3"/>id inminutum, quod ceteri dolere solent, ego laetor. fuerit mihi eguisse aliquando pretium tuae amicitiae, qua apud meum animum nihil carius est. id adeo <pb id="p.143"/> experiri licet.
<milestone unit="section" n="4"/>arma viros pecuniam, postremo quicquid animo lubet, sume utere, et, quoad vives, numquam tibi redditam gratiam putaveris: semper apud me integra erit; denique nihil me sciente frustra voles.
<milestone unit="section" n="5"/>nam, ut ego aestumo, regem armis quam munificentia vinci minus flagitiosum est.</p>
<p>
<milestone unit="section" n="6"/>Ceterum de re publica vostra, quoius curator huc missus es, paucis accipe. bellum ego populo Romano neque feci neque factum umquam volui; at finis meos advorsum armatos armis tutatus sum.
<milestone unit="section" n="7"/>id omitto, quando vobis ita placet. gerite quod voltis cum Iugurtha bellum.
<milestone unit="section" n="8"/>ego flumen Muluccham, quod inter me et Micipsam fuit, non egrediar neque id intrare Iugurtham sinam. praeterea si quid meque vobisque dignum petiveris, haud repulsus abibis.'</p>
<p>
<milestone unit="chapter" n="111"/>
<milestone unit="section" n="1"/>Ad ea Sulla pro se breviter et modice, de pace et communibus rebus multis disseruit. denique regi patefacit, quod polliceatur, senatum et populum Romanum, quoniam armis amplius valuissent, non in gratiam habituros; faciundum ei aliquid, quod illorum magis quam sua rettulisse videretur. id adeo in promptu esse, quoniam copiam Iugurthae haberet. quem si Romanis tradidisset, fore ut illi plurumum deberetur; amicitiam foedus Numidiae partem, quam nunc peteret, tum ultro adventuram.
<milestone unit="section" n="2"/>rex primo negitare: cognationem, adfini- tatem, praeterea foedus intervenisse; ad hoc metuere, ne fluxa fide usus popularium animos avorteret, quis et Iugurtha carus et Romani invisi erant.
<milestone unit="section" n="3"/>denique saepius fatigatus lenitur et ex voluntate Sullae omnia se <pb id="p.144"/> facturum promittit.
<milestone unit="section" n="4"/>ceterum ad simulandam pacem, quoius Numida defessus bello avidissumus erat, quae utilia visa constituunt. ita conposito dolo digrediuntur.</p>
<p>
<milestone unit="chapter" n="112"/>
<milestone unit="section" n="1"/>At rex postero die Asparem, Iugurthae legatum, appellat dicitque sibi per Dabarem ex Sulla cognitum posse condicionibus bellum poni: quam ob rem regis sui sententiam exquireret ille laetus in castra Iugurthae proficiscitur.
<milestone unit="section" n="2" />deinde ab illo cuncta edoctus properato itinere post diem octavum redit ad Bocchum et ei nuntiat Iugurtham cupere omnia quae imperarentur facere, sed Mario parum confidere; saepe antea cum imperatoribus Romanis pacem conventam frustra fuisse.
<milestone unit="section" n="3"/>ceterum Bocchus si ambobus consultum et ratam pacem vellet, daret operam, ut una ab omnibus quasi de pace in conloquium veniretur, ibique sibi Sullam traderet. quom talem virum in potestatem habuisset, tum fore uti iussu senatus aut populi foedus fieret; neque hominem nobilem non sua ignavia sed ob rem publicam in hostium potestate relictum iri.
<milestone unit="chapter" n="113"/>
<milestone unit="section" n="1"/>haec Maurus secum ipse diu volvens tandem promisit; ceterum dolo an vere cunctatus, parum comperimus. sed plerumque regiae voluntates ut vehementes sic mobiles, saepe ipsae sibi advorsae.
<milestone unit="section" n="2"/>postea tempore et loco constituto, in conloquium uti de pace veniretur, Bocchus Sullam modo, modo Iugurthae legatum appellare, benigne habere, idem ambobus polliceri. illi pariter laeti ac spei bonae pleni esse.</p>
<p>
<milestone unit="section" n="3"/>Sed nocte ea, quae proxuma fuit ante diem conloquio decretum, Maurus adhibitis amicis ac statim inmutata voluntate remotis ceteris dicitur secum ipse multum agitavisse, voltu [corporis] &lt;et oculis&gt; pariter <pb id="p.145"/> atque animo varius; quae scilicet ita tacente ipso occulta pectoris patefecisse.
<milestone unit="section" n="4"/>tamen postremo Sullam accersi iubet et ex illius sententia Numidae insidias tendit.
<milestone unit="section" n="5" />deinde ubi dies advenit et ei nuntiatum est Iugurtham haud procul abesse, cum paucis amicis et quaestore nostro quasi obvius honoris causa procedit in tumulum facillumum visu insidiantibus.
<milestone unit="section" n="6" />eodem Numida cum plerisque necesariis suis inermis, uti dictum erat, adcedit, ac statim signo dato undique simul ex insidiis invaditur.
<milestone unit="section" n="7"/>ceteri obtruncati, Iugurtha Sullae vinctus traditur et ab eo ad Marium deductus est.</p>
<p>
<milestone unit="chapter" n="114"/>
<milestone unit="section" n="1"/>Per idem tempus advorsum Gallos ab ducibus nostris Q. Caepione et M. Manlio male pugnatum.
<milestone unit="section" n="2"/>quo metu Italia omnis contremuerat. illique et inde usque ad nostram memoriam Romani sic habuere, alia omnia virtuti suae prona esse, cum Gallis pro salute, non pro gloria certare.
<milestone unit="section" n="3"/>sed postquam bellum in Numidia confectum et Iugurtham Romam vinctum adduci nuntiatum est, Marius consul absens factus est, et ei decreta provincia Gallia, isque kalendis Ianuariis magna gloria consul triumphavit.
<milestone unit="section" n="4"/>et ea tempestate spes atque opes civitatis in illo sitae.</p> </body>
</text>
<text lang="la" n="Hist."> <body> <pb id="p.146"/> <head>C. Sallusti Crispi Orationes et Epistulae</head>
<div1 type="book" n="Lep"> <head>Oratio Lepidi cons. ad populum Romanum</head>
<p>
<milestone unit="section" n="1"/>'Clementia et probitas vostra, Quirites, quibus per ceteras gentis maxumi et clari estis, plurumum timoris mihi faciunt advorsum tyrannidem L. Sullae, ne, quae ipsi nefanda aestumatis, ea parum credundo de aliis circumveniamini &mdash; praesertim quom illi spes omnis in scelere atque perfidia sit neque se aliter tutum putet, quam si peior atque intestabilior metu vostro fuerit, quo captis libertatis curam miseria eximat &mdash; aut, si provideritis, in tutandis periculis magis quam ulciscundo teneamini.
<milestone unit="section" n="2"/>satellites quidem eius, homines maxumi nominis, optumis maiorum exemplis, nequeo satis mirari, qui dominationis in vos servitium suom mercedem dant et utrumque per iniuriam malunt quam optumo iure liberi agere:
<milestone unit="section" n="3"/>praeclara Brutorum atque Aemiliorum et Lutatiorum proles, geniti ad ea, quae maiores virtute peperere, subvortunda.
<milestone unit="section" n="4"/>nam quid a Pyrrho, Hannibale Philippoque et Antiocho defensum est aliud quam libertas et suae quoique sedes, neu quoi nisi legibus pareremus?
<milestone unit="section" n="5"/>quae cuncta scaevos iste Romulus quasi ab externis rapta tenet, non tot exercituum clade neque consulum et aliorum principum, quos fortuna belli con- sumpserat, satiatus, sed tum crudelior, quom plerosque secundae res in miserationem ex ira vortunt.
<milestone unit="section" n="6"/>quin solus omnium post memoriam humani &lt;generis&gt; supplicia in post futuros conposuit, quis prius iniuria quam vita certa esset, pravissumeque per sceleris immanitatem adhuc tutus fuit, dum vos metu gravioris serviti a repetunda libertate terremini.</p> <pb id="p.147"/>
<p>
<milestone unit="section" n="7"/>Agundum atque obviam eundum est, Quirites, ne spolia vostra penes illos sint, non prolatandum neque votis paranda auxilia; nisi forte speratis taedium iam aut pudorem tyrannidis Sullae esse et eum per scelus occupata periculosius dimissurum.
<milestone unit="section" n="8"/>at ille eo processit, ut nihil gloriosum nisi tutum et omnia retinendae do- minationis honesta aestumet.
<milestone unit="section" n="9"/>itaque illa quies et otium cum libertate, quae multi probi potius quam laborem cum honoribus capessebant, nulla sunt;
<milestone unit="section" n="10" />hac tempestate serviundum aut imperitandum, habendus metus est aut faciundus, Quirites.
<milestone unit="section" n="11"/>nam quid ultra? quaeve humana superant aut divina inpulluta sunt? populus Romanus, paulo ante gentium moderator, exutus imperio gloria iure, agitandi inops despectusque ne servilia quidem alimenta reliqua habet.
<milestone unit="section" n="12"/>sociorum et Lati magna vis civitate pro multis et egregiis factis a vobis data per unum prohibentur, et plebis innoxiae patrias sedes occupavere pauci satellites mercedem scelerum.
<milestone unit="section" n="13"/>leges iudicia aerarium provinciae reges penes unum, denique necis civium et vitae licentia.
<milestone unit="section" n="14"/>simul humanas hostias vidistis et sepulcra infecta sanguine civili.
<milestone unit="section" n="15"/>estne viris reliqui aliud quam solvere iniuriam aut mori per virtutem? quoniam quidem unum omnibus finem natura vel ferro saeptis statuit, neque quisquam extremam necessitatem nihil ausus nisi muliebri ingenio expectat.</p>
<p>
<milestone unit="section" n="16"/>Verum ego seditiosus, uti Sulla ait, qui praemia turbarum queror, et bellum cupiens, qui iura pacis repeto;
<milestone unit="section" n="17"/>scilicet quia non aliter salvi satisque tuti in imperio eritis, nisi Vettius Picens et scriba Cornelius aliena bene par[a]ta prodegerint, nisi adprobaritis omnes proscriptionem innoxiorum ob divitias, cruciatus virorum illustrium, vastam urbem fuga et caedibus, bona civium miserorum quasi Cimbricam praedam venum aut dono datam.
<milestone unit="section" n="18"/>at obiectat mihi possessiones ex bonis <pb id="p.148"/> proscriptorum. quod quidem scelerum illius vel maxumum est, non me neque quemquam omnium satis tutum fuisse, si recte faceremus. atque illa, quae tum formidine mercatus sum, pretio soluto iure, dominis tamen restituo, neque pati consilium est ullam ex civibus praedam esse.
<milestone unit="section" n="19"/>satis illa fuerint, quae rabie contracta toleravimus, manus conserentis inter se Romanos exercitus et arma ab externis in nosmet vorsa. scelerum et contumeliarum omnium finis sit; quorum adeo Sullam non paenitet, ut et facta in gloria numeret et, si liceat, avidius fecerit.</p>
<p>
<milestone unit="section" n="20"/>Neque iam, quid existumetis de illo, sed quantum audeatis, vereor, ne alius alium principem expectantes ante capiamini, non opibus eius, quae futiles et corruptae sunt, sed vostra socordia, qua[m] raptum ire licet et, quam audeas, tam videri felicem.
<milestone unit="section" n="21"/>nam praeter satellites conmaculatos quis eadem volt aut quis non omnia mutata praeter victoriam? scilicet milites, quorum sanguine Tarulae Scirtoque, pessumis servorum, divitiae partae sunt! an quibus praelatus in magistratibus capiundis Fufidius, ancilla turpis, honorum omnium dehonestamentum?
<milestone unit="section" n="22"/>itaque maxumam mihi fiduciam parit victor exercitus, quoi per tot volnera et labores nihil praeter tyrannum quaesitum est.
<milestone unit="section" n="23"/>nisi forte tribuniciam potesta- tem evorsum profecti sunt, per arma conditam a maioribus suis, utique iura et iudicia sibimet extorquerent: egregia scilicet mercede, quom relegati in paludes et silvas contumeliam atque invidiam suam, praemia penes paucos intellegerent. quare igitur tanto agmine atque animis incedit?
<milestone unit="section" n="24"/>quia secundae res mire sunt vitiis obtentui, quibus labefactis, quam formidatus est, tam contemnetur; nisi forte specie concordiae et pacis, quae sceleri et parricidio suo nomina indidit. neque aliter <pb id="p.149"/> rem publicam et belli finem ait, nisi maneat expulsa agris plebes, praeda civilis acerbissuma, ius iudiciumque omnium rerum penes se, quod populi Romani fuit.
<milestone unit="section" n="25"/>quae si vobis pax et conposita intelleguntur, maxuma turbamenta rei publicae atque exitia probate, adnuite legibus inpositis, accipite otium cum servitio et tradite exem- plum posteris ad rem publicam suimet sanguinis mercede circumveniundam.
<milestone unit="section" n="26"/>mihi quamquam per hoc summum imperium satis quaesitum erat nomini maiorum, dignitati atque etiam prae&lt;si&gt;dio, tamen non fuit consilium privatas opes facere, potiorque visa est periculosa libertas quieto servitio.
<milestone unit="section" n="27"/>quae si probatis, adeste, Quirites, et bene iuvantibus divis M. Aemilium consulem ducem et auctorem sequimini ad recipiundam libertatem.'</p>
</div1>
<div1 type="book" n="Phil"> <head>Oratio Philippi in senatu</head>
<p>
<milestone unit="section" n="1"/>'Maxume vellem, patres conscripti, rem publicam quietam esse aut in periculis a promptissumo quoque defendi, denique prava incepta consultoribus noxae esse. sed contra seditionibus omnia turbata sunt et ab iis, quos prohibere magis decebat; postremo, quae pessumi et stultissumi decrevere, ea bonis et sapientibus faciunda sunt.
<milestone unit="section" n="2"/>nam bellum atque arma, quamquam vobis invisa, tamen, quia Lepido placent, sumunda sunt; nisi forte quoi pacem praestare et bellum pati consilium est.
<milestone unit="section" n="3" />pro di boni, qui hanc urbem omissa cura adhuc tegitis, M. Aemilius, omnium flagitiosorum postremus, qui peior an ignavior sit deliberari non potest, exercitum opprimundae libertatis habet et se &lt;e&gt; contempto metuendum effecit; vos mussantes et retractantes verbis et vatum carminibus pacem optatis magis quam defenditis, neque intellegitis mollitia decretorum vobis dignitatem, illi metum detrahi.
<milestone unit="section" n="4"/>atque id iure, quoniam ex rapinis consulatum, ob seditionem provinciam cum exercitu adeptus <pb id="p.150" /> est. quid ille ob bene facta cepisset, quoius sceleribus tanta praemia tribuistis?
<milestone unit="section" n="5"/>at scilicet eos, qui ad postremum usque legatos pacem concordiam et alia huiusce modi decreverunt, gratiam ab eo peperisse. immo despecti et indigni re publica habiti praedae loco aestumantur, quippe metu pacem repetentes, quo habitam amiserant.</p>
<p>
<milestone unit="section" n="6"/>Equidem a principio, quom Etruriam coniurare, proscriptos accersi, largitionibus rem publicam lacerari videbam, maturandum putabam et Catuli consilia cum paucis secutus sum. ceterum illi, qui gentis Aemiliae bene facta extollebant et ignoscundo populi Romani magnitudinem auxisse, nusquam etiam tum Lepidum progressum aiebant, quom privata arma opprimundae libertatis cepisset, sibi quisque opes aut patrocinia quaerundo consilium publicum corruperunt.
<milestone unit="section" n="7"/>at tum erat Lepidus latro cum calonibus et paucis sicariis, quorum nemo diurna mercede vitam mutaverit; nunc est pro consule cum imperio, non empto sed dato a vobis, cum legatis adhuc iure parentibus, et ad eum concurrere homines omnium ordinum corruptissumi, flagrantes inopia et cupidinibus, scelerum conscientia exagitati, quibus quies in seditionibus, in pace turbae sunt. hi tumultum ex tumultu, bellum ex bello serunt, Saturnini olim, post Sulpici, dein Mari Damasippique, nunc Lepidi satellites.
<milestone unit="section" n="8"/>praeterea Etruria atque omnes reliquiae belli adrectae, Hispaniae armis sollicitae, Mithridates in latere vectigalium nostrorum, quibus adhuc sustentamur, diem bello circumspicit; quin praeter idoneum ducem nihil abest ad subvortundum imperium.
<milestone unit="section" n="9"/>quod ego vos oro atque obsecro, patres conscripti, ut animadvortatis ne&lt;u&gt; patiamini licentiam scelerum quasi rabiem ad integros contactu procedere. nam ubi malos praemia sequontur, haud facile quisquam gratuito bonis est.</p> <pb id="p.151"/>
<p>
<milestone unit="section" n="10"/>An expectatis, dum exercitu rursus admoto ferro atque flamma urbem invadat? quod multo propius est ab eo quo agitat statu, quam ex pace et concordia ad arma civilia. quae ille advorsum divina et humana omnia cepit, non pro sua aut quorum simulat iniuria, sed legum ac libertatis subvortundae.
<milestone unit="section" n="11"/>agitur enim ac laceratur animi cupidine et noxarum metu, expers consili, inquies, haec atque illa temptans; metuit otium, odit bellum; luxu atque licentia carendum videt atque interim abutitur vostra socordia.
<milestone unit="section" n="12"/>neque mihi satis consili est, metum an ignaviam an dementiam eam appellem, qui videmini [i]tanta mala quasi fulmen optare se quisque ne attingat, sed prohibere ne conari quidem.</p>
<p>
<milestone unit="section" n="13"/>et quaeso considerate, quam convorsa rerum natura sit. antea malum publicum occulte, auxilia palam instrue- bantur, et eo boni malos facile anteibant; nunc pax et concordia disturbantur palam, defenduntur occulte. quibus illa placent, in armis sunt, vos in metu.
<milestone unit="section" n="14"/>quid expectatis? nisi forte pudet aut piget recte facere. an Lepidi mandata animos movere? qui placere ait sua quoique reddi et aliena tenet; belli iura rescindi, quom ipse armis cogat; civitatem confirmari, quibus ademptam negat; concordiae gratia tribuniciam potestatem restitui, ex qua omnes discordiae accensae.
<milestone unit="section" n="15"/>pessume omnium atque inpudentissume, tibine egestas civium et luctus curae sunt? quoi nihil est domi nisi armis partum aut per iniuriam. alterum consulatum petis, quasi primum reddideris, bello concordiam quaeris, quo parta disturbatur, nostri proditor, istis infidus, hostis omnium bonorum. ut te neque hominum neque deorum pudet, quos per fidem aut periurio violasti! qui quando talis es,
<milestone unit="section" n="16"/>maneas in sententia et retineas arma, te hortor, neu prolatandis seditioni- bus, inquies ipse, nos in sollicitudine attineas. neque te provinciae neque leges neque di penates civem patiuntur. perge qua coeptas, ut quam maturrume merita invenias.</p>
<p>
<milestone unit="section" n="17"/>Vos autem, patres conscripti, quo usque cunctando <pb id="p.152"/> rem publicam intutam patiemini et verbis arma temptabitis? dilectus advorsum vos habiti, pecuniae publice et privatim extortae, praesidia deducta atque inposita: ex lubidine leges imperantur, quom interim vos legatos et decreta paratis. quanto mehercule avidius pacem petieritis, tanto bellum acrius erit, quom intelleget se metu magis quam aequo et bono sustentatum.
<milestone unit="section" n="18"/>nam qui turbas et caedem civium odisse ait et ob id armato Lepido vos inermos retinet, quae victis toleranda sunt, ea quom facere possitis, patiamini potius censet. ita illi a vobis pacem, vobis ab illo bellum suadet.
<milestone unit="section" n="19"/>haec si placent, si tanta torpedo animos oppressit, ut obliti scelerum Cinnae, quoius in urbem reditu decus ordinis huius interiit, nihilo minus vos atque coniuges et liberos Lepido permissuri sitis, quid opus decretis, quid auxilio Catuli? quin is et alii boni rem publicam frustra curant.
<milestone unit="section" n="20"/>agite ut lubet, parate vobis Cethegi atque alia proditorum patrocinia, qui rapinas et incendia instaurare cupiunt et rursus advorsum deos penatis manus armare. sin libertas et vera magis placent, decernite digna nomine et augete ingenium viris fortibus.
<milestone unit="section" n="21"/>adest novos exercitus, ad hoc coloniae veterum militum, nobilitas omnis, duces optumi: fortuna meliores sequitur. iam illa, quae socordia nostra conlecta sunt, dilabentur.</p>
<p>
<milestone unit="section" n="22"/>Quare ita censeo, quoniam &lt;M.&gt; Lepidus exercitum privato consilio paratum cum pessumis et hostibus rei publicae contra huius ordinis auctoritatem ad urbem ducit, uti Ap. Claudius interrex cum Q. Catulo pro consule et ceteris, quibus imperium est, urbi praesidio sint operamque dent, ne quid res publica detrimenti capiat.'</p>
</div1>
<div1 type="book" n="Cott"> <head>Oratio C. Cottae ad Populum Romanum</head>
<p>
<milestone unit="section" n="1"/>'Quirites, multa mihi pericula domi militiaeque, multa advorsa fuere, quorum alia toleravi, partim reppuli <pb id="p.153"/> deorum auxiliis et virtute mea; in quis omnibus numquam animus negotio defuit neque decretis labos; malae secundaeque res opes, non ingenium mihi mutabant.
<milestone unit="section" n="2"/>at contra in his miseriis cuncta me cum fortuna deseruere. praeterea senectus, per se gravis, curam duplicat, quoi misero acta iam aetate ne mortem quidem honestam sperare licet.
<milestone unit="section" n="3"/>nam si parricida vostri sum et bis genitus hic deos penatis meos patriamque et summum imperium vilia habeo, quis mihi vivo cruciatus satis est aut quae poena mortuo? quin omnia memorata apud inferos supplicia scelere meo vici.</p>
<p>
<milestone unit="section" n="4"/>A prima adulescentia in ore vostro privatus et in magistratibus egi: qui lingua, qui consilio meo, qui pecunia voluere, usi sunt; neque ego callidam facundiam neque ingenium ad male faciundum exercui: avidissumus privatae gratiae maxumas inimicitias pro re publica suscepi; quis victus cum illa simul, quom egens alienae opis plura mala expectarem, vos, Quirites, rursus mihi patriam deosque penatis cum ingenti dignitate dedistis.
<milestone unit="section" n="5"/>pro quibus beneficiis vix satis gratus videar, si singulis animam quam nequeo concesserim. nam vita et mors iura naturae sunt: ut sine dedecore cum civibus fama et fortunis integer agas, id dono datur atque accipitur.</p>
<p>
<milestone unit="section" n="6"/>Consules nos fecistis, Quirites, domi bellique impeditissuma re publica. namque imperatores Hispaniae stipendium milites arma frumentum poscunt, et id res cogit, quoniam defectione sociorum et Sertori per montis fuga neque manu certare possunt neque utilia parare.
<milestone unit="section" n="7"/>exer- citus in Asia Ciliciaque ob nimias opes Mithridatis aluntur, Macedonia plena hostium est nec minus Italiae marituma et provinciarum, quom interim vectigalia parva et bellis incerta vix partem sumptu&lt;u&gt;m sustinent: ita classe, quae commeatus tuebatur, minore quam antea navigamus.
<milestone unit="section" n="8"/>haec si dolo aut socordia nostra contracta sunt, agite, ut monet ira, supplicium sumite: sin fortuna <pb id="p.154" /> communis asperior est, quare indigna vobis nobisque et re publica incipitis?</p>
<p>
<milestone unit="section" n="9"/>Atque ego, quoius aetati mors propior est, non deprecor, si quid ea vobis incommodi demitur; neque mox ingenio corporis honestius quam pro vostra salute finem vitae fecerim.
<milestone unit="section" n="10"/>adsum en C. Cotta consul, facio quod saepe maiores asperis bellis fecere: voveo dedoque me pro re publica.
<milestone unit="section" n="11"/>quam deinde quoi mandetis, circumspicite; nam talem honorem bonus nemo volet, quom fortunae et maris et belli ab aliis acti ratio reddunda aut turpiter moriundum sit.
<milestone unit="section" n="12"/>tantummodo in animis habetote non me ob scelus aut avaritiam caesum, sed volente&lt;m&gt; pro maxumis beneficiis animam dono dedisse.
<milestone unit="section" n="13"/>per vos, Quirites, et gloriam maiorum, tolerate advorsa et consulite rei publicae.
<milestone unit="section" n="14"/>multa cura summo imperio inest, multi ingentes labores, quos nequiquam abnuitis et pacis opu- lentiam quaeritis, quom omnes provinciae regna, maria terraeque aspera aut fessa bellis sint.'</p>
</div1>
<div1 type="book" n="Pomp"> <head>Epistula Cn. Pompei ad senatum</head>
<p>
<milestone unit="section" n="1"/>'Si advorsus vos patriamque et deos penatis tot labores et pericula suscepissem, quotiens a prima adule- scentia ductu meo scelestissumi hostes fusi et vobis salus quaesita est, nihil amplius in absentem me statuissetis, quam adhuc agitis, patres conscripti, quem contra aetatem proiectum ad bellum saevissumum cum exercitu optume merito, quantum est in vobis, fame, miserruma omnium morte, confecistis.
<milestone unit="section" n="2"/>hacine spe populus Romanus liberos suos ad bellum misit? haec sunt praemia pro volneribus et totiens ob rem publicam fuso sanguine? fessus scribundo mittundoque legatos omnis opes et spes privatas meas consumpsi, quom interim a vobis per triennium vix annuos sumptus datus est.
<milestone unit="section" n="3"/>per deos inmortalis, utrum censetis me vicem aerari praestare an exercitum sine frumento et stipendio habere posse?</p> <pb id="p.155"/>
<p>
<milestone unit="section" n="4"/>Equidem fateor me ad hoc bellum maiore studio quam consilio profectum, quippe qui nomine modo imperi a vobis accepto diebus quadraginta exercitum paravi hostisque in cervicibus iam Italiae agentis ab Alpibus in Hispaniam submovi. per eas iter aliud atque Hannibal, nobis opportunius, patefeci.
<milestone unit="section" n="5"/>recepi Galliam, Pyrenaeum, Lacetaniam, Indigetis et primum impetum Sertori victoris novis militibus et multo paucioribus sustinui hiememque castris inter saevissumos hostis, non per oppida neque ex ambitione mea egi.
<milestone unit="section" n="6"/>quid deinde proelia aut expeditiones hibernas, oppida excisa aut recepta enumerem? quando res plus valet quam verba. castra hostium apud Sucronem capta et proelium apud flumen Durium et dux hostium C. Herennius cum urbe Valentia et exercitu deleti satis clara vobis sunt. pro quis, o grati patres, egestatem et famem redditis.</p>
<p>
<milestone unit="section" n="7"/>Itaque meo et hostium exercitui par condicio est; namque stipendium neutri datur, victor uterque in Italiam venire potest.
<milestone unit="section" n="8"/>quod ego vos moneo quaesoque ut animadvortatis neu cogatis necessitatibus privatim mihi consulere.
<milestone unit="section" n="9"/>Hispaniam citeriorem, quae non ab hostibus tenetur, nos aut Sertorius ad internecionem vastavimus, praeter maritumas civitatis: ultro nobis sumptui onerique sunt. Gallia superiore anno Metelli exercitum stipendio frumentoque aluit et nunc malis fructibus ipsa vix agitat. ego non rem familiarem modo, verum etiam fidem consumpsi.
<milestone unit="section" n="10" />reliqui vos estis: qui nisi subvenitis, invito et praedicente me exercitus hinc et cum eo omne bellum Hispaniae in Italiam transgredientur.'</p>
</div1> 
	<pb id="p.156"/>
<div1 type="book" n="Macr"> <head>Oratio Macri trib. pleb. ad plebem</head>
<p>
<milestone unit="section" n="1"/>'Si, Quirites, parum existumaretis, quid inter ius a maioribus relictum vobis et hoc a Sulla paratum servitium interesset, multis mihi disserundum fuit docendique, quas ob iniurias et quotiens a patribus armata plebes secessisset utique vindices paravisset omnis iuris sui tribunos plebis.
<milestone unit="section" n="2"/>nunc hortari modo reliquom est et ire primum via, qua capessundam arbitror libertatem.
<milestone unit="section" n="3"/>neque me praeterit, quantas opes nobilitatis solus inpotens inani specie magistratus pellere dominatione incipiam, quantoque tutius factio noxiorum agat quam soli innocentes.
<milestone unit="section" n="4"/>sed praeter spem bonam ex vobis, quae metum vicit, statui certaminis advorsa pro libertate potiora esse forti viro quam omnino non certavisse.</p>
<p>
<milestone unit="section" n="5"/>Quamquam omnes alii creati pro iure vostro vim cunctam et imperia sua gratia aut spe aut praemiis in vos convortere meliusque habent mercede delinquere quam gratis recte facere.
<milestone unit="section" n="6"/>itaque omnes concessere iam in pau- corum dominationem, qui per militare nomen aerarium exercitus regna provincias occupavere et arcem habent ex spoliis vostris, quom interim more pecorum vos multitudo singulis habendos fruendosque praebetis, exuti omnibus, quae maiores reliquere; nisi quia vobismet ipsi[s] per suffragia, ut praesides olim, nunc dominos destinatis.
<milestone unit="section" n="7"/>itaque concessere illuc omnes, at mox, si vo- stra receperitis, ad vos plerique. raris enim animus est ad ea, quae placent, defendunda, ceteri validiorum sunt.</p>
<p>
<milestone unit="section" n="8"/>An dubium habetis, num officere quid vobis uno animo pergentibus possit, quos languidos socordesque perti- muere? nisi forte C. Cotta, ex factione media consul, aliter quam metu iura quaedam tribunis plebis restituit. et quamquam L. Sicinius primus de potestate tribunicia loqui ausus mussantibus vobis circumventus erat, tamen prius illi invidiam metuere, quam vos iniuriae pertaesum <pb id="p.157"/> est. quod ego nequeo satis mirari, Quirites; nam spem frustra fuisse intellexistis.
<milestone unit="section" n="9"/>Sulla mortuo, qui scelestum inposuerat servitium, finem mali credebatis: ortus est longe saevior Catulus.
<milestone unit="section" n="10"/>tumultus intercessit Bruto et Mamerco consulibus. dein C. Curio ad exitium usque insontis tribuni dominatus est.
<milestone unit="section" n="11" />Lucullus superiore anno quantis animis ierit in L. Quintium, vidistis. quantae denique nunc mihi turbae concitantur! quae profecto in cassum agebantur, si prius quam vos serviundi finem, illi dominationis facturi erant: praesertim quom his civilibus armis dicta alia, sed certatum utrimque de dominatione in vobis sit.
<milestone unit="section" n="12" />itaque cetera ex licentia aut odio aut avaritia in tempus arsere; permansit una res modo, quae utrimque quaesita est, et erepta in posterum: vis tribunicia, telum a maioribus libertati paratum.
<milestone unit="section" n="13"/>quod ego vos moneo quaesoque ut animadvortatis neu nomina rerum ad ignaviam mutantes otium pro servitio appelletis. quo iam ipso frui, si vera et honesta flagitium superaverit, non est condicio: fuisset, si omnino quiessetis. nunc animum advortere et, nisi viceritis, quoniam omnis iniuria gravitate tutior est, artius habebunt.</p>
<p>
<milestone unit="section" n="14"/><quote>Quid censes igitur?</quote> aliquis vostrum subiecerit. primum omnium omittundum morem hunc quem agitis inpigrae linguae, animi ignavi, non ultra contionis locum memores libertatis.
<milestone unit="section" n="15"/>deinde &mdash; ne vos ad virilia illa vocem, quo tribunos plebei modo, patricium magistratum, libera ab auctoribus patriciis suffragia maiores vostri paravere &mdash; quom vis omnis, Quirites, in vobis sit et quae iussa nunc pro aliis toleratis, pro vobis agere aut non agere certe possitis, Iovem aut alium quem deum consultorem expectatis?
<milestone unit="section" n="16"/>magna illa consulum imperia et patrum decreta vos exequendo rata efficitis, Quirites, ultroque licentiam in vos auctum atque adiutum <pb id="p.158"/> properatis.
<milestone unit="section" n="17"/>neque ego vos ultum iniurias hortor, magis uti requiem cupiatis, neque discordias, uti illi criminantur, sed earum finem volens iure gentium res repeto et, si pertinaciter retinebunt,
<milestone unit="section" n="18"/>non arma neque secessionem, tantummodo ne amplius sanguinem vostrum praebeatis, censebo. gerant habeantque suo modo imperia, quaerant triumphos, Mithridatem, Sertorium et reliquias exulum persequantur cum imaginibus suis: absit periculum et labos,
<milestone unit="section" n="19"/>quibus nulla pars fructus est; nisi forte repentina ista frumentaria lege munia vostra pensantur. qua tamen quinis modiis libertatem omnium aestumavere, qui profecto non amplius possunt alimentis carceris. namque ut illis exiguitate mors prohibetur, senescunt vires, sic neque absolvi&lt;t&gt; cura familiari tam parva res et ignavi quoiusque tenuissumas spes frustratur.
<milestone unit="section" n="20"/>quae tamen quamvis ampla quoniam serviti pretium ostentaretur, quoius torpedinis erat decipi et vostrarum rerum ultro iniuria&lt;e&gt; gratiam debere? cavendus dolus est.
<milestone unit="section" n="21"/>namque alio modo neque valent in univorsos neque conabuntur. itaque simul conparant delenimenta et differunt vos in adventum Cn. Pompei, quem ipsum, ubi pertimuere, sublatum in cervices suas, mox dempto metu lacerant.
<milestone unit="section" n="22"/>neque eos pudet, vindices uti se ferunt libertatis, tot viros sine uno aut remittere iniuriam non audere aut ius non posse defendere.
<milestone unit="section" n="23" />mihi quidem satis spectatum est Pompeium, tantae gloriae adulescentem, malle principem volentibus vobis esse quam illis dominationis socium auctoremque in primis fore tribuniciae potestatis.
<milestone unit="section" n="24"/>verum, Quirites, antea singuli cives in pluribus, non in uno cuncti praesidia habebatis. neque mortalium quisquam dare aut eripere talia unus poterat.</p> <pb id="p.159"/>
<p>
<milestone unit="section" n="25"/>Itaque verborum satis dictum est, neque enim ignorantia res claudit.
<milestone unit="section" n="26"/>verum occupavit nescio qua&lt;e&gt; vos torpedo, qua non gloria movemini neque flagitio, cunctaque praesenti ignavia mutavistis, abunde libertatem rati, &lt;scilicet&gt; quia tergis abstinetur et huc ire licet atque illuc, munera ditium dominorum.
<milestone unit="section" n="27"/>atque haec eadem non sunt agrestibus, sed caeduntur inter potentium inimicitias donoque dantur in provincias magistratibus.
<milestone unit="section" n="28"/>ita pugnatur et vincitur paucis: plebes, quodcumque accidit, pro victis est et in dies magis erit, si quidem maiore cura dominationem illi retinuerint, quam vos repetiveritis libertatem.'</p>
</div1>
<div1 type="book" n="Mithr"> <head>Epistula Mithridatis</head>
<p>
<milestone unit="section" n="1"/>'Rex Mithridates regi Arsaci salutem. Omnes, qui secundis rebus suis ad belli societatem orantur, considerare debent, liceatne tum pacem agere, dein, quod quaesitur, satisne pium tutum gloriosum an indecorum sit.
<milestone unit="section" n="2"/>tibi si perpetua pace frui licet, nisi hostes opportuni et scelestissumi, egregia fama, si Romanos oppresseris, futura est, neque petere audeam societatem et frustra mala mea cum bonis tuis misceri sperem.
<milestone unit="section" n="3" />atque ea, quae te morari posse videntur, ira in Tigranem recentis belli et meae res parum prosperae, si vera existumare voles, maxume hortabuntur.
<milestone unit="section" n="4"/>ille enim obnoxius qualem tu voles societatem accipiet; mihi fortuna multis rebus ereptis usum dedit bene suadendi et, quod florentibus optabile est, ego non validissumus praebeo exemplum, quo rectius tua conponas.</p>
<p>
<milestone unit="section" n="5"/>Namque Romanis cum nationibus populis regibus cunctis una et ea vetus causa bellandi est: cupido profunda imperi et divitiarum. qua primo cum rege Macedonum Philippo bellum sumpsere,
<milestone unit="section" n="6"/>dum a Carthaginiensibus premebantur, amicitiam simulantes. ei <pb id="p.160"/> subvenientem Antiochum concessione Asiae per dolum avortere, ac mox fracto Philippo Antiochus omni cis Taurum agro et decem milibus talentorum spoliatus est.
<milestone unit="section" n="7"/>Persen deinde, Philippi filium, post multa et varia certamina apud Samothracas deos acceptum in fidem callidi et repertores perfidiae, quia pacto vitam dederant, insomniis occidere.
<milestone unit="section" n="8"/><name>Eumenem</name>, quoius amicitiam gloriose ostentant, initio prodidere Antiocho pacis mercedem; post, habitum custodiae agri captivi, sumptibus et contumeliis ex rege miserrumum servorum effecere, simulatoque inpio testamento filium eius Aristonicum, quia patrium regnum petiverat, hostium more per triumphum duxere; Asia ab ipsis obsessa est.
<milestone unit="section" n="9"/>postremo Bithyniam Nicomede mortuo diripuere, quom filius Nysa, quam reginam appellaverat, genitus haud dubie esset.</p>
<p>
<milestone unit="section" n="10"/>Nam quid ego me appellem? quem diiunctum undique regnis et tetrarchiis ab imperio eorum, quia fama erat divitem neque serviturum esse, per Nicomedem bello lacessiverunt, sceleris eorum haud ignarum et ea, quae accidere, testatum antea Cretensis, solos omnium liberos ea tempestate, et regem Ptolemaeum.
<milestone unit="section" n="11"/>atque ego ultus iniurias Nicomedem Bithynia expuli Asiamque, spolium regis Antiochi, recepi et Graeciae dempsi grave servitium.
<milestone unit="section" n="12"/>incepta mea postremus servorum Archelaus exercitu prodito impedivit. illique, quos ignavia aut prava calliditas, ut meis laboribus tuti essent, armis abstinuit, acerbissumas poenas solvunt, Ptolemaeus pretio in dies bellum prolatans, Cretenses inpugnati semel iam neque finem nisi excidio habitur&lt;i&gt;.
<milestone unit="section" n="13"/>equidem quom mihi ob ipsorum interna mala dilata proelia magis quam pacem datam intellegerem, abnuente Tigrane, qui mea dicta sero probat, te remoto procul, omnibus aliis obnoxiis, rursus tamen bellum coepi, Marcumque Cottam, Romanum du- cem, apud Calchedona terra fudi, mari exui classe pulcherruma.
<milestone unit="section" n="14"/>apud Cyzicum magno cum exercitu in obsidio <pb id="p.161"/> moranti frumentum defuit, nullo circum adnitente; simul hiems mari prohibebat. ita sine vi hostium regredi co- natus in patrium regnum naufragiis apud Parium et Heracleam militum optumos cum classibus amisi.
<milestone unit="section" n="15"/>restituto deinde apud Caberam exercitu et variis inter me atque Lucullum proeliis inopia rursus ambos incessit. illi suberat regnum Ariobarzanis bello intactum, ego vastis circum omnibus locis in Armeniam concessi. secutique Romani non me, sed morem suom omnia regna subvortundi, quia multitudinem artis locis pugna prohibuere, inpru- dentiam Tigranis pro victoria ostentant.</p>
<p>
<milestone unit="section" n="16"/>Nunc quaeso considera, nobis oppressis utrum firmiorem te ad resistundum an finem belli futurum putes? scio equidem tibi magnas opes virorum, armorum et auri esse; et ea re a nobis ad societatem, ab illis ad praedam pe- teris. ceterum consilium est, Tigranis regno integro meis militibus &lt;belli prudentibus&gt; procul ab domo parvo labore per nostra corpora bellum conficere, quo[m] neque vincere neque vinci sine tuo periculo possumus.
<milestone unit="section" n="17"/>an ignoras Romanos, postquam ad occidentem pergentibus finem Oceanus fecit, arma huc convortisse? neque quicquam a principio nisi raptum habere, domum coniuges agros imperium? convenas olim sine patria parentibus, peste conditos orbis terrarum; quibus non humana ulla neque divina obstant, quin socios amicos, procul iuxta sitos, inopes potentisque trahant excindant, omniaque non serva et maxume regna hostilia ducant?
<milestone unit="section" n="18"/>namque pauci libertatem, pars magna iustos dominos volunt; nos suspecti sumus aemuli et in tempore vindices adfuturi.
<milestone unit="section" n="19" />tu vero, quoi Seleucea, maxuma urbium, regnumque Persidis inclutis divitiis est, quid ab illis nisi dolum <pb id="p.162"/> in praesens et postea bellum expectas?
<milestone unit="section" n="20"/>Romani arma in omnis habent, acerruma in eos, quibus victis spolia maxuma sunt; audendo et fallundo et bella ex bellis serundo magni facti:
<milestone unit="section" n="21"/>per hunc morem extinguent omnia aut occident. quod haud difficile est, si tu Mesopotamia, nos Armenia circumgredimur exercitum sine frumento, sine auxiliis, fortuna aut nostris vitiis adhuc incolumem.
<milestone unit="section" n="22"/>teque illa fama sequetur, auxilio profectum magnis regibus latrones gentium oppressisse.
<milestone unit="section" n="23"/>quod uti facias, moneo hortorque, neu malis pernicie nostra tuam prolatare quam societate victor fieri.'</p>
</div1> 
</body>
</text> 
        </group>
    </text> 
</TEI.2> 
