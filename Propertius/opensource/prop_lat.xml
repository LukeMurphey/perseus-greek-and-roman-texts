<!DOCTYPE TEI.2 PUBLIC "-//TEI P4//DTD Main DTD Driver File//EN" "http://www.tei-c.org/Guidelines/DTD/tei2.dtd" [
<!ENTITY % TEI.XML "INCLUDE">
<!ENTITY % PersVerse PUBLIC "-//Perseus P4//DTD Perseus Verse//EN" "http://www.perseus.tufts.edu/DTD/1.0/PersVerse.dtd" >
%PersVerse;
]>
<TEI.2>
  <teiHeader type="text" status="new">
    <fileDesc>
      <titleStmt>
        <title type="work" n="Eleg.">Elegies</title>
        <title type="sub">Machine readable text</title>
        <author n="Prop.">Sextus Propertius</author>
        <editor>Lucian Mueller</editor>
&responsibility;
&fund.NEH;    
      </titleStmt>
      <extent>about 35 Kb</extent>
        &Perseus.publish;
      <sourceDesc>
        <biblStruct>
          <monogr>
            <author>Propertius</author>
            <title>Elegies</title>
            <respStmt>
              <name>Lucian Mueller</name>
              <resp>editor</resp>
            </respStmt>
            <imprint>
              <pubPlace>Leipzig</pubPlace>
              <publisher>Teubner</publisher>
              <date>1898</date>
              <note>Machine readable text of this edition was posted on the Latin Library (http://www.thelatinlibrary.com) by Konrad Schroder</note>
            </imprint>
          </monogr>
	  <idno type="ISBN"></idno>
        </biblStruct>
      </sourceDesc>
    </fileDesc>

    <encodingDesc>
      <refsDecl doctype="TEI.2">
        <step delim="." refunit="book" from="DESCENDANT (1 DIV1 N %1)"/>
        <step delim="." refunit="poem" from="DESCENDANT (1 DIV2 N %2)" n="chunk"/>
        <step refunit="line" from="DESCENDANT (1 L N %3)"/>
      </refsDecl>
    </encodingDesc>

    <profileDesc>
      <langUsage>
        <language id="la">Latin
      </language></langUsage>
    </profileDesc>
    <revisionDesc>
      <change><date>12/02/98</date>
        <respStmt><name>SI</name><resp>ed.</resp></respStmt>
        <item>Text scanned, proofread and tagged by SI. </item></change>
      <change><date>12/08/98</date><respStmt><name>wm</name><resp>ed.</resp></respStmt>
      <item>Text of Prop. 1 proofread and tagged, added tei header which
      needs revision; changed landando 1.4.1 to laudando</item></change>
      <change><date>19-Jun-00</date><respStmt><name>AEM</name><resp>ed.</resp></respStmt>
      <item>

</item></change>
    </revisionDesc>
  </teiHeader>
<text lang="la">
<body>
<div1 type="book" n="1">
<div2 type="poem" n="1"><p>
<lb/>Cynthia prima suis miserum me cepit ocellis,
<lb/>contactum nullis ante cupidinibus.
<lb/>tum mihi constantis deiecit lumina fastus
<lb/>et caput impositis pressit Amor pedibus,
<lb n="5"/>donec  me docuit castas odisse puellas
<lb/>improbus, et nullo vivere consilio.
<lb/>ei mihi, iam toto furor hic non deficit anno,
<lb/>cum tamen adversos cogor habere deos.
<lb/>Milanion nullos fugiendo, Tulle, labores
<lb n="10"/>saevitiam  durae contudit Iasidos.
<lb/>nam modo Partheniis amens errabat in antris,
<lb/>rursus in hirsutas ibat et ille feras;
<lb/>ille etiam Hylaei percussus vulnere rami
<lb/>saucius Arcadiis rupibus ingemuit.
<lb n="15"/>ergo  velocem potuit domuisse puellam:
<lb/>tantum in amore fides et benefacta valent.
<lb/>in me tardus Amor non ullas cogitat artes,
<lb/>nec meminit notas, ut prius, ire vias.
<lb/>at vos, deductae quibus est pellacia lunae
<lb n="20"/>et  labor in magicis sacra piare focis,
<lb/>en agedum dominae mentem convertite nostrae,
<lb/>et facite illa meo palleat ore magis!
<lb/>tunc ego crediderim Manes et sidera vobis
<lb/>posse Cytinaeis ducere carminibus.
<lb n="25"/>aut  vos, qui sero lapsum revocatis, amici,
<lb/>quaerite non sani pectoris auxilia.
<lb/>fortiter et ferrum saevos patiemur et ignes,
<lb/>sit modo libertas quae velit ira loqui.
<lb/>ferte per extremas gentes et ferte per undas,
<lb n="30"/>qua  non ulla meum femina norit iter.
<lb/>vos remanete, quibus facili deus annuit aure,
<lb/>sitis et in tuto semper amore pares.
<lb/>nam me nostra Venus noctes exercet amaras,
<lb/>et nullo vacuus tempore defit Amor.
<lb n="35"/>hoc,  moneo, vitate malum: sua quemque moretur
<lb/>cura, neque assueto mutet amore torum.
<lb/>quod si quis monitis tardas adverterit aures,
<lb/>heu referet quanto verba dolore mea!
</p></div2>

<div2 type="poem" n="2"><p>
<lb/>Quid iuvat ornato procedere, vita, capillo
<lb/>et tenuis Coa veste movere sinus,
<lb/>aut quid Orontea crines perfundere murra,
<lb/>teque peregrinis vendere muneribus,
<lb n="5"/>naturaeque  decus mercato perdere cultu,
<lb/>nec sinere in propriis membra nitere bonis?
<lb/>crede mihi, non ulla tuaest medicina figurae:
<lb/>nudus Amor formam non amat artificem.
<lb/>aspice quos summittat humus non fossa colores,
<lb n="10"/>ut  veniant hederae sponte sua melius,
<lb/>surgat et in solis formosior arbutus antris,
<lb/>et sciat indocilis currere lympha vias.
<lb/>litora nativis praefulgent picta lapillis,
<lb/>et volucres nulla dulcius arte canunt.
<lb n="15"/>non  sic Leucippis succendit Castora Phoebe,
<lb/>Pollucem cultu non Helaira soror;
<lb/>non, Idae et cupido quondam discordia Phoebo,
<lb/>Eueni patriis filia litoribus;
<lb/>nec Phrygium falso traxit candore maritum
<lb n="20"/>avecta  externis Hippodamia rotis:
<lb/>sed facies aderat nullis obnoxia gemmis,
<lb/>qualis Apelleis est color in tabulis.
<lb/>non illis studium fuco conquirere amantes:
<lb/>illis ampla satis forma pudicitia.
<lb n="25"/>non  ego nunc vereor ne sis tibi vilior istis:
<lb/>uni si qua placet, culta puella sat est;
<lb/>cum tibi praesertim Phoebus sua carmina donet
<lb/>Aoniamque libens Calliopea lyram,
<lb/>unica nec desit iucundis gratia verbis,
<lb n="30"/>omnia  quaeque Venus, quaeque Minerva probat.
<lb/>his tu semper eris nostrae gratissima vitae,
</p></div2>

<div2 type="poem" n="3"><p>
<lb/>Qualis Thesea iacuit cedente carina
<lb/>languida desertis Cnosia litoribus;
<lb/>qualis et accubuit primo Cepheia somno
<lb/>libera iam duris cotibus Andromede;
<lb n="5"/>nec  minus assiduis Edonis fessa choreis
<lb/>qualis in herboso concidit Apidano:
<lb/>talis visa mihi mollem spirare quietem
<lb/>Cynthia consertis nixa caput manibus,
<lb/>ebria cum multo traherem vestigia Baccho,
<lb n="10"/>et  quaterent sera nocte facem pueri.
<lb/>hanc ego, nondum etiam sensus deperditus omnis,
<lb/>molliter impresso conor adire toro;
<lb/>et quamvis duplici correptum ardore iuberent
<lb/>hac Amor hac Liber, durus uterque deus,
<lb n="15"/>subiecto  leviter positam temptare lacerto
<lb/>osculaque admota sumere tarda manu,
<lb/>non tamen ausus eram dominae turbare quietem,
<lb/>expertae metuens iurgia saevitiae;
<lb/>sed sic intentis haerebam fixus ocellis,
<lb n="20"/>Argus  ut ignotis cornibus Inachidos.
<lb/>et modo solvebam nostra de fronte corollas
<lb/>ponebamque tuis, Cynthia, temporibus;
<lb/>et modo gaudebam lapsos formare capillos;
<lb/>nunc furtiva cavis poma dabam manibus:
<lb n="25"/>omnia  quae ingrato largibar munera somno,
<lb/>munera de prono saepe voluta sinu;
<lb/>et quotiens raro duxti suspiria motu,
<lb/>obstupui vano credulus auspicio,
<lb/>ne qua tibi insolitos portarent visa timores,
<lb n="30"/>neve  quis invitam cogeret esse suam:
<lb/>donec diversas praecurrens luna fenestras,
<lb/>luna moraturis sedula luminibus,
<lb/>compositos levibus radiis patefecit ocellos.
<lb/>sic ait in molli fixa toro cubitum:
<lb n="35"/>'tandem  te nostro referens iniuria lecto
<lb/>alterius clausis expulit e foribus?
<lb/>namque ubi longa meae consumpsti tempora noctis,
<lb/>languidus exactis, ei mihi, sideribus?
<lb/>o utinam talis perducas, improbe, noctes,
<lb n="40"/>me  miseram qualis semper habere iubes!
<lb/>nam modo purpureo fallebam stamine somnum,
<lb/>rursus et Orpheae carmine, fessa, lyrae;
<lb/>interdum leviter mecum deserta querebar
<lb/>externo longas saepe in amore moras:
<lb n="45"/>dum  me iucundis lassam Sopor impulit alis.
<lb/>illa fuit lacrimis ultima cura meis.'
</p></div2>

<div2 type="poem" n="4"><p>
<lb/>Quid mihi tam multas laudando, Basse, puellas
<lb/>mutatum domina cogis abire mea?
<lb/>quid me non pateris vitae quodcumque sequetur
<lb/>hoc magis assueto ducere servitio?
<lb n="5"/>tu  licet Antiopae formam Nycteidos, et tu
<lb/>Spartanae referas laudibus Hermionae,
<lb/>et quascumque tulit formosi temporis aetas;
<lb/>Cynthia non illas nomen habere sinat:
<lb/>nedum, si levibus fuerit collata figuris,
<lb n="10"/>inferior  duro iudice turpis eat.
<lb/>haec sed forma mei pars est extrema furoris;
<lb/>sunt maiora, quibus, Basse, perire iuvat:
<lb/>ingenuus color et motis decor artubus et quae
<lb/>gaudia sub tacita discere veste libet.
<lb n="15"/>quo  magis et nostros contendis solvere amores,
<lb/>hoc magis accepta fallit uterque fide.
<lb/>non impune feres: sciet haec insana puella
<lb/>et tibi non tacitis vocibus hostis erit;
<lb/>nec tibi me post haec committet Cynthia nec te
<lb n="20"/>quaeret;  erit tanti criminis illa memor,
<lb/>et te circum omnis alias irata puellas
<lb/>differet: heu nullo limine carus eris.
<lb/>nullas illa suis contemnet fletibus aras,
<lb/>et quicumque sacer, qualis ubique, lapis.
<lb n="25"/>non  ullo gravius temptatur Cynthia damno
<lb/>quam sibi cum rapto cessat amore decus,
<lb/>praecipue nostro. maneat sic semper, adoro,
<lb/>nec quicquam ex illa quod querar inveniam!
</p></div2>

<div2 type="poem" n="5"><p>
<lb/>invide,  tu tandem voces compesce molestas
<lb/>et  sine nos cursu, quo sumus, ire pares!
<lb/>Quid tibi vis, insane? meae sentire furores?
<lb/>infelix, properas ultima nosse mala,
<lb n="5"/>et miser ignotos vestigia ferre per ignes,
<lb/>et bibere e tota toxica Thessalia.
<lb/>non est illa vagis similis collata puellis:
<lb/>molliter irasci non sciet illa tibi.
<lb/>quod si forte tuis non est contraria votis,
<lb n="10"/>at  tibi curarum milia quanta dabit!
<lb/>non tibi iam somnos, non illa relinquet ocellos:
<lb/>illa ferox animis alligat una viros.
<lb/>a, mea contemptus quotiens ad limina curres,
<lb/>cum tibi singultu fortia verba cadent,
<lb n="15"/>et  tremulus maestis orietur fletibus horror,
<lb/>et timor informem ducet in ore notam,
<lb/>et quaecumque voles fugient tibi verba querenti,
<lb/>nec poteris, qui sis aut ubi, nosse miser!
<lb/>tum grave servitium nostrae cogere puellae
<lb n="20"/>discere  et exclusum quid sit abire domum;
<lb/>nec iam pallorem totiens mirabere nostrum,
<lb/>aut cur sim toto corpore nullus ego.
<lb/>nec tibi nobilitas poterit succurrere amanti:
<lb/>nescit Amor priscis cedere imaginibus.
<lb n="25"/>quod  si parva tuae dederis vestigia culpae,
<lb/>quam cito de tanto nomine rumor eris!
<lb/>non ego tum potero solacia ferre roganti,
<lb/>cum mihi nulla mei sit medicina mali;
<lb/>sed pariter miseri socio cogemur amore
<lb n="30"/>alter  in alterius mutua flere sinu.
<lb/>quare, quid possit mea Cynthia, desine, Galle,
<lb/>quaerere: non impune illa rogata venit.
</p></div2>

<div2 type="poem" n="6"><p>
<lb/>Non ego nunc Hadriae vereor mare noscere tecum,
<lb/>Tulle, neque Aegaeo ducere vela salo,
<lb/>cum quo Rhipaeos possim conscendere montes
<lb/>ulteriusque domos vadere Memnonias;
<lb n="5"/>sed  me complexae remorantur verba puellae,
<lb/>mutatoque graves saepe colore preces.
<lb/>illa mihi totis argutat noctibus ignes,
<lb/>et queritur nullos esse relicta deos;
<lb/>illa meam mihi iam se denegat, illa minatur
<lb n="10"/>quae  solet ingrato tristis amica viro.
<lb/>his ego non horam possum durare querelis:
<lb/>ah pereat, si quis lentus amare potest!
<lb/>an mihi sit tanti doctas cognoscere Athenas
<lb/>atque Asiae veteres cernere divitias,
<lb n="15"/>ut  mihi deducta faciat convicia puppi
<lb/>Cynthia et insanis ora notet manibus,
<lb/>osculaque opposito dicat sibi debita vento,
<lb/>et nihil infido durius esse viro?
<lb/>tu patrui meritas conare anteire secures,
<lb n="20"/>et  vetera oblitis iura refer sociis.
<lb/>nam tua non aetas umquam cessavit amori,
<lb/>semper at armatae cura fuit patriae;
<lb/>et tibi non umquam nostros puer iste labores
<lb/>afferat et lacrimis omnia nota meis!
<lb n="25"/>me  sine, quem semper voluit fortuna iacere,
<lb/>huic animam extremam reddere nequitiae.
<lb/>multi longinquo periere in amore libenter,
<lb/>in quorum numero me quoque terra tegat.
<lb/>non ego sum laudi, non natus idoneus armis:
<lb n="30"/>hanc  me militiam fata subire volunt.
<lb/>at tu, seu mollis qua tendit Ionia, seu qua
<lb/>Lydia Pactoli tingit arata liquor,
<lb/>seu pedibus terras seu pontum remige carpes,
<lb/>ibis et accepti pars eris imperii:
<lb n="35"/>tum  tibi si qua mei veniet non immemor hora,
<lb/>vivere me duro sidere certus eris.
</p></div2>

<div2 type="poem" n="7"><p>
<lb/>Dum tibi Cadmeae dicuntur, Pontice, Thebae
<lb/>armaque fraternae tristia militiae,
<lb/>atque, ita sim felix, primo contendis Homero
<lb/>(sint modo fata tuis mollia carminibus),
<lb n="5"/>nos,  ut consuemus, nostros agitamus amores,
<lb/>atque aliquid duram quaerimus in dominam;
<lb/>nec tantum ingenio quantum servire dolori
<lb/>cogor et aetatis tempora dura queri.
<lb/>hic mihi conteritur vitae modus, haec mea famast,
<lb n="10"/>hinc  cupio nomen carminis ire mei.
<lb/>me laudent doctae solum placuisse puellae,
<lb/>Pontice, et iniustas saepe tulisse minas;
<lb/>me legat assidue post haec neglectus amator,
<lb/>et prosint illi cognita nostra mala.
<lb n="15"/>te  quoque si certo puer hic concusserit arcu&mdash;
<lb/>quo nollem nostros me violasse deos!&mdash;
<lb/>longe castra tibi, longe miser agmina septem
<lb/>flebis in aeterno surda iacere situ;
<lb/>et frustra cupies mollem componere versum,
<lb n="20"/>nec  tibi subiciet carmina serus Amor.
<lb/>tum me non humilem mirabere saepe poetam,
<lb/>tunc ego Romanis praeferar ingeniis.
<lb/><del>nec poterunt iuvenes nostro reticere sepulcro
<lb/>'ardoris nostri magne poeta iaces.'</del>
<lb n="25"/>tu  cave nostra tuo contemnas carmina fastu:
<lb/>saepe venit magno faenore tardus Amor.
</p></div2>

<div2 type="poem" n="8a"><p>
<lb/>Tune igitur demens, nec te mea cura moratur?
<lb/>an tibi sum gelida vilior Illyria?
<lb/>et tibi iam tanti, quicumquest, iste videtur,
<lb/>ut sine me vento quolibet ire velis?
<lb n="5"/>tune  audire potes vesani murmura ponti
<lb/>fortis, et in dura nave iacere potes?
<lb/>tu pedibus teneris positas fulcire pruinas,
<lb/>tu potes insolitas, Cynthia, ferre nives?
<lb/>o utinam hibernae duplicentur tempora brumae,
<lb n="10"/>et  sit iners tardis navita Vergiliis,
<lb/>nec tibi Tyrrhena solvatur funis harena,
<lb/>neve inimica meas elevet aura preces
<lb n="15"/>et  me defixum vacua patiatur in ora
<lb/>crudelem infesta saepe vocare manu!
<lb/>sed quocumque modo de me, periura, mereris,
<lb/>sit Galatea tuae non aliena viae;
<lb n="13"/>atque  ego non videam talis subsidere ventos,
<lb/>cum tibi provectas auferet unda rates,
<lb n="19"/>ut  te felici post victa Ceraunia remo
<lb/>accipiat placidis Oricos aequoribus.
<lb/>nam me non ullae poterunt corrumpere, de te
<lb/>quin ego, vita, tuo limine verba querar;
<lb/>nec me deficiet nautas rogitare citatos
<lb/>'dicite, quo portu clausa puella meast?',
<lb n="25"/>et  dicam 'licet Artaciis considat in oris,
<lb/>et licet Hylaeis, illa futura meast.'
</p></div2>

<div2 type="poem" n="8b"><p>
<lb/>Hic erit! hic iurata manet! rumpantur iniqui!
<lb/>vicimus: assiduas non tulit illa preces.
<lb/>falsa licet cupidus deponat gaudia livor:
<lb n="30"/>destitit  ire novas Cynthia nostra vias.
<lb/>illi carus ego et per me carissima Roma
<lb/>dicitur, et sine me dulcia regna negat.
<lb/>illa vel angusto mecum requiescere lecto
<lb/>et quocumque modo maluit esse mea,
<lb n="35"/>quam  sibi dotatae regnum vetus Hippodamiae,
<lb/>et quas Elis opes apta pararat equis.
<lb/>quamvis magna daret, quamvis maiora daturus,
<lb/>non tamen illa meos fugit avara sinus.
<lb/>hanc ego non auro, non Indis flectere conchis,
<lb n="40"/>sed  potui blandi carminis obsequio.
<lb/>sunt igitur Musae, neque amanti tardus Apollo,
<lb/>quis ego fretus amo: Cynthia rara meast!
<lb/>nunc mihi summa licet contingere sidera plantis:
<lb/>sive dies seu nox venerit, illa meast!
<lb n="45"/>nec  mihi rivalis certos subducet amores:
<lb/>ista meam norit gloria canitiem.
</p></div2>

<div2 type="poem" n="9"><p>
<lb/>Dicebam tibi venturos, irrisor, amores,
<lb/>nec tibi perpetuo libera verba fore:
<lb/>ecce iaces supplexque venis ad iura puellae,
<lb/>et tibi nunc quaevis imperat empta modo.
<lb n="5"/>non  me Chaoniae vincant in amore columbae
<lb/>dicere, quos iuvenes quaeque puella domet.
<lb/>me dolor et lacrimae merito fecere peritum:
<lb/>atque utinam posito dicar amore rudis!
<lb/>quid tibi nunc misero prodest grave dicere carmen
<lb n="10"/>aut  Amphioniae moenia flere lyrae?
<lb/>plus in amore valet Mimnermi versus Homero:
<lb/>carmina mansuetus lenia quaerit Amor.
<lb/>i quaeso et tristis istos sepone libellos,
<lb/>et cane quod quaevis nosse puella velit!
<lb n="15"/>quid  si non esset facilis tibi copia! nunc tu
<lb/>insanus medio flumine quaeris aquam.
<lb/>necdum etiam palles, vero nec tangeris igni:
<lb/>haec est venturi prima favilla mali.
<lb/>tum magis Armenias cupies accedere tigres
<lb n="20"/>et  magis infernae vincula nosse rotae,
<lb/>quam pueri totiens arcum sentire medullis
<lb/>et nihil iratae posse negare tuae.
<lb/>nullus Amor cuiquam facilis ita praebuit alas,
<lb/>ut non alterna presserit ille manu.
<lb n="25"/>nec  te decipiat, quod sit satis illa parata:
<lb/>acrius illa subit, Pontice, si qua tuast,
<lb/>quippe ubi non liceat vacuos seducere ocellos,
<lb/>nec vigilare alio limine cedat Amor.
<lb/>qui non ante patet, donec manus attigit ossa:
<lb n="30"/>quisquis  es, assiduas tu fuge blanditias!
<lb/>illis et silices et possint cedere quercus,
<lb/>nedum tu possis, spiritus iste levis.
<lb/>quare, si pudor est, quam primum errata fatere:
<lb/>dicere quo pereas saepe in amore levat.
</p></div2>

<div2 type="poem" n="10"><p>
<lb/>O iucunda quies, primo cum testis amori
<lb/>affueram vestris conscius in lacrimis!
<lb/>o noctem meminisse mihi iucunda voluptas,
<lb/>o quotiens votis illa vocanda meis,
<lb n="5"/>cum  te complexa morientem, Galle, puella
<lb/>vidimus et longa ducere verba mora!
<lb/>quamvis labentis premeret mihi somnus ocellos
<lb/>et mediis caelo Luna ruberet equis,
<lb/>non tamen a vestro potui secedere lusu:
<lb n="10"/>tantus  in alternis vocibus ardor erat.
<lb/>sed quoniam non es veritus concredere nobis,
<lb/>accipe commissae munera laetitiae:
<lb/>non solum vestros didici reticere dolores,
<lb/>est quiddam in nobis maius, amice, fide.
<lb n="15"/>possum  ego diversos iterum coniungere amantes,
<lb/>et dominae tardas possum aperire fores;
<lb/>et possum alterius curas sanare recentis,
<lb/>nec levis in verbis est medicina meis.
<lb/>Cynthia me docuit, semper quae cuique petenda
<lb n="20"/>quaeque  cavenda forent: non nihil egit Amor.
<lb/>tu cave ne tristi cupias pugnare puellae,
<lb/>neve superba loqui, neve tacere diu;
<lb/>neu, si quid petiit, ingrata fronte negaris,
<lb/>neu tibi pro vano verba benigna cadant.
<lb n="25"/>irritata  venit, quando contemnitur illa,
<lb/>nec meminit iustas ponere laesa minas:
<lb/>at quo sis humilis magis et subiectus amori,
<lb/>hoc magis effectu saepe fruare bono.
<lb/>is poterit felix una remanere puella,
<lb/>qui numquam vacuo pectore liber erit.
</p></div2>

<div2 type="poem" n="11"><p>
<lb/>Ecquid te mediis cessantem, Cynthia, Baiis,
<lb/>qua iacet Herculeis semita litoribus,
<lb/>et modo Thesproti mirantem subdita regno
<lb/>proxima Misenis aequora nobilibus,
<lb n="5"/>nostri  cura subit memores adducere noctes?
<lb/>ecquis in extremo restat amore locus?
<lb/>an te nescio quis simulatis ignibus hostis
<lb/>sustulit e nostris, Cynthia, carminibus,
<lb n="15"/>ut  solet amoto labi custode puella,
<lb/>perfida communis nec meminisse deos?
<lb n="9"/>atque  utinam mage te remis confisa minutis
<lb/>parvula Lucrina cumba moretur aqua,
<lb/>aut teneat clausam tenui Teuthrantis in unda
<lb/>alternae facilis cedere lympha manu,
<lb/>quam vacet alterius blandos audire susurros
<lb/>molliter in tacito litore compositam!
<lb n="17"/>non  quia perspecta non es mihi cognita fama,
<lb/>sed quod in hac omnis parte timetur amor.
<lb/>ignosces igitur, si quid tibi triste libelli
<lb n="20"/>attulerint  nostri: culpa timoris erit.
<lb/>ah mihi non maior carae custodia matris
<lb/>aut sine te vitae cura sit ulla meae!
<lb/>tu mihi sola domus, tu, Cynthia, sola parentes,
<lb/>omnia tu nostrae tempora laetitiae.
<lb n="25"/>seu  tristis veniam seu contra laetus amicis,
<lb/>quicquid ero, dicam 'Cynthia causa fuit.'
<lb/>tu modo quam primum corruptas desere Baias:
<lb/>multis ista dabunt litora discidium,
<lb/>litora quae fuerunt castis inimica puellis:
<lb/>ah pereant Baiae, crimen amoris, aquae!
</p></div2>

<div2 type="poem" n="12"><p>
<lb/>Quid mihi desidiae non cessas fingere crimen,
<lb/>quod faciat nobis Cynthia, Roma, moram?
<lb/>tam multa illa meo divisast milia lecto,
<lb/>quantum Hypanis Veneto dissidet Eridano;
<lb n="5"/>nec  mihi consuetos amplexu nutrit amores
<lb/>Cynthia, nec nostra dulcis in aure sonat.
<lb/>olim gratus eram: non ullo tempore cuiquam
<lb/>contigit ut simili posset amare fide.
<lb/>invidiae fuimus: num me deus obruit? an quae
<lb n="10"/>lecta  Prometheis dividit herba iugis?
<lb/>non sum ego qui fueram: mutat via longa puellas.
<lb/>quantus in exiguo tempore fugit amor!
<lb/>nunc primum longas solus cognoscere noctes
<lb/>cogor et ipse meis auribus esse gravis.
<lb n="15"/>felix,  qui potuit praesenti flere puellae
<lb/>(non nihil aspersus gaudet Amor lacrimis),
<lb/>aut, si despectus, potuit mutare calores
<lb/>(sunt quoque translato gaudia servitio).
<lb/>mi neque amare aliam neque ab hac desistere fas est:
<lb/>Cynthia prima fuit, Cynthia finis erit.
</p></div2>

<div2 type="poem" n="13"><p>
<lb/>Tu, quod saepe soles, nostro laetabere casu,
<lb/>Galle, quod abrepto solus amore vacem.
<lb/>at non ipse tuas imitabor, perfide, voces:
<lb/>fallere te numquam, Galle, puella velit.
<lb n="5"/>dum  tibi deceptis augetur fama puellis,
<lb/>certus et in nullo quaeris amore moram,
<lb/>perditus in quadam tardis pallescere curis
<lb/>incipis, et primo lapsus abire gradu.
<lb/>haec erit illarum contempti poena doloris:
<lb n="10"/>multarum  miseras exiget una vices.
<lb/>haec tibi vulgaris istos compescet amores,
<lb/>nec nova quaerendo semper amicus eris.
<lb/>haec non sum rumore malo, non augure doctus;
<lb/>vidi ego: me quaeso teste negare potes?
<lb n="15"/>vidi  ego te toto vinctum languescere collo
<lb/>et flere iniectis, Galle, diu manibus,
<lb/>et cupere optatis animam deponere labris,
<lb/>et quae deinde meus celat, amice, pudor.
<lb/>non ego complexus potui diducere vestros:
<lb n="20"/>tantus  erat demens inter utrosque furor.
<lb/>non sic Haemonio Salmonida mixtus Enipeo
<lb/>Taenarius facili pressit amore deus,
<lb/>nec sic caelestem flagrans amor Herculis Heben
<lb/>sensit ab Oetaeis gaudia prima rogis.
<lb n="25"/>una  dies omnis potuit praecurrere amantes:
<lb/>nam tibi non tepidas subdidit illa faces,
<lb/>nec tibi praeteritos passast succedere fastus,
<lb/>nec sinet: addictum te tuus ardor aget.
<lb/>nec mirum, cum sit Iove dignae proxima Ledae
<lb n="30"/>et  Ledae partu gratior, una tribus;
<lb/>illa sit Inachiis et blandior heroinis,
<lb/>illa suis verbis cogat amare Iovem.
<lb/>tu vero quoniam semel es periturus amore,
<lb/>utere: non alio limine dignus eras.
<lb n="35"/>qui  tibi sit felix, quoniam novus incidit, error;
<lb/>et quotcumque voles, una sit ista tibi.
</p></div2>

<div2 type="poem" n="14"><p>
<lb/>Tu licet abiectus Tiberina molliter unda
<lb/>Lesbia Mentoreo vina bibas opere,
<lb/>et modo tam celeris mireris currere lintres
<lb/>et modo tam tardas funibus ire rates;
<lb n="5"/>et  nemus omne satas intendat vertice silvas,
<lb/>urgetur quantis Caucasus arboribus;
<lb/>non tamen ista meo valeant contendere amori:
<lb/>nescit Amor magnis cedere divitiis.
<lb/>nam sive optatam mecum trahit illa quietem,
<lb n="10"/>seu  facili totum ducit amore diem,
<lb/>tum mihi Pactoli veniunt sub tecta liquores,
<lb/>et legitur Rubris gemma sub aequoribus;
<lb/>tum mihi cessuros spondent mea gaudia reges:
<lb/>quae maneant, dum me fata perire volent!
<lb n="15"/>nam  quis divitiis adverso gaudet Amore?
<lb/>nulla mihi tristi praemia sint Venere!
<lb/>illa potest magnas heroum infringere vires,
<lb/>illa etiam duris mentibus esse dolor:
<lb/>illa neque Arabium metuit transcendere limen
<lb n="20"/>nec  timet ostrino, Tulle, subire toro,
<lb/>et miserum toto iuvenem versare cubili:
<lb/>quid relevant variis serica textilibus?
<lb/>quae mihi dum placata aderit, non ulla verebor
<lb/>regna vel Alcinoi munera despicere.
</p></div2>

<div2 type="poem" n="15"><p>
<lb/>Saepe ego multa tuae levitatis dura timebam,
<lb/>hac tamen excepta, Cynthia, perfidia.
<lb/>aspice me quanto rapiat fortuna periclo!
<lb/>tu tamen in nostro lenta timore venis;
<lb n="5"/>et  potes hesternos manibus componere crines
<lb/>et longa faciem quaerere desidia,
<lb/>nec minus Eois pectus variare lapillis,
<lb/>ut formosa novo quae parat ire viro.
<lb/>at non sic Ithaci digressu mota Calypso
<lb n="10"/>desertis  olim fleverat aequoribus:
<lb/>multos illa dies incomptis maesta capillis
<lb/>sederat, iniusto multa locuta salo,
<lb/>et quamvis numquam post haec visura, dolebat
<lb/>illa tamen, longae conscia laetitiae.
<lb n="17"/>nec  sic Aesoniden rapientibus anxia ventis
<lb/>Hypsipyle vacuo constitit in thalamo:
<lb/>Hypsipyle nullos post illos sensit amores,
<lb n="20"/>ut  semel Haemonio tabuit hospitio.
<lb/>coniugis Euadne miseros elata per ignes
<lb/>occidit, Argivae fama pudicitiae.
<lb n="15"/>Alphesiboea  suos ultast pro coniuge fratres,
<lb/>sanguinis et cari vincula rupit amor.
<lb n="23"/>quarum  nulla tuos potuit convertere mores,
<lb/>tu quoque uti fieres nobilis historia.
<lb/>desine iam revocare tuis periuria verbis,
<lb/>Cynthia, et oblitos parce movere deos;
<lb/>audax ah nimium, nostro dolitura periclo,
<lb/>si quid forte tibi durius inciderit!
<lb/>alta prius retro labentur flumina ponto,
<lb n="30"/>annus  et inversas duxerit ante vices,
<lb/>quam tua sub nostro mutetur pectore cura:
<lb/>sis quodcumque voles, non aliena tamen.
<lb/>tam tibi ne viles isti videantur ocelli,
<lb/>per quos saepe mihi credita perfidiast!
<lb n="35"/>hos  tu iurabas, si quid mentita fuisses,
<lb/>ut tibi suppositis exciderent manibus:
<lb/>et contra magnum potes hos attollere Solem,
<lb/>nec tremis admissae conscia nequitiae?
<lb/>quis te cogebat multos pallere colores
<lb n="40"/>et  fletum invitis ducere luminibus?
<lb/>quis ego nunc pereo, similis moniturus amantes
<lb/>non ullis tutum credere blanditiis.
</p></div2>

<div2 type="poem" n="16"><p>
<lb/>Quae fueram magnis olim patefacta triumphis,
<lb/>ianua Patriciae vota Pudicitiae,
<lb/>cuius inaurati celebrarunt limina currus,
<lb/>captorum lacrimis umida supplicibus,
<lb n="5"/>nunc  ego, nocturnis potorum saucia rixis,
<lb/>pulsata indignis saepe queror manibus,
<lb/>et mihi non desunt turpes pendere corollae
<lb/>semper et exclusi signa iacere faces.
<lb/>nec possum infamis dominae defendere voces,
<lb n="10"/>nobilis  obscenis tradita carminibus;
<lb/>nec tamen illa suae revocatur parcere famae,
<lb/>turpior et saecli vivere luxuria.
<lb/>has inter gravius cogor deflere querelas,
<lb/>supplicis a longis tristior excubiis.
<lb n="15"/>ille  meos numquam patitur requiescere postes,
<lb/>arguta referens carmina blanditia:
<lb/>'ianua vel domina penitus crudelior ipsa,
<lb/>quid mihi tam duris clausa taces foribus?
<lb/>cur numquam reserata meos admittis amores,
<lb n="20"/>nescia  furtivas reddere mota preces?
<lb/>nullane finis erit nostro concessa dolori,
<lb/>turpis et in tepido limine somnus erit?
<lb/>me mediae noctes, me sidera prona iacentem,
<lb/>frigidaque Eoo me dolet aura gelu.
<lb n="27"/>o  utinam traiecta cava mea vocula rima
<lb/>percussas dominae vertat in auriculas!
<lb/>sit licet et saxo patientior illa Sicano,
<lb n="30"/>sit  licet et ferro durior et chalybe,
<lb/>non tamen illa suos poterit compescere ocellos,
<lb/>surget et invitis spiritus in lacrimis.
<lb/>nunc iacet alterius felici nixa lacerto,
<lb/>at mea nocturno verba cadunt Zephyro.
<lb n="35"/>sed  tu sola mei, tu maxima causa doloris,
<lb/>victa meis numquam, ianua, muneribus,
<lb n="25"/>tu  sola humanos numquam miserata dolores
<lb/>respondes tacitis mutua cardinibus.
<lb n="37"/>te  non ulla meae laesit petulantia linguae;
<lb/>quae solet irato dicere tanta ioco,
<lb/>ut me tam longa raucum patiare querela
<lb n="40"/>sollicitas  trivio pervigilare moras?
<lb/>at tibi saepe novo deduxi carmina versu,
<lb/>osculaque innixus pressa dedi gradibus.
<lb/>ante tuos quotiens verti me, perfida, postes,
<lb/>debitaque occultis vota tuli manibus!'
<lb n="45"/>haec  ille et si quae miseri novistis amantes,
<lb/>et matutinis obstrepit alitibus.
<lb/>sic ego nunc dominae vitiis et semper amantis
<lb/>fletibus alterna differor invidia.
</p></div2>

<div2 type="poem" n="17"><p>
<lb/>Et merito, quoniam potui fugisse puellam,
<lb/>nunc ego desertas alloquor alcyonas.
<lb/>nec mihi Cassiope salvo visura carinam,
<lb/>omniaque ingrato litore vota cadunt.
<lb n="5"/>quin  etiam absenti prosunt tibi, Cynthia, venti:
<lb/>aspice, quam saevas increpat aura minas.
<lb/>nullane placatae veniet fortuna procellae?
<lb/>haecine parva meum funus harena teget?
<lb/>tu tamen in melius saevas converte querelas:
<lb n="10"/>sat  tibi sit poenae nox et iniqua vada.
<lb/>an poteris siccis mea fata reposcere ocellis,
<lb/>ossaque nulla tuo nostra tenere sinu?
<lb/>ah pereat, quicumque rates et vela paravit
<lb/>primus et invito gurgite fecit iter!
<lb n="15"/>nonne  fuit levius dominae pervincere mores
<lb/>(quamvis dura, tamen rara puella fuit),
<lb/>quam sic ignotis circumdata litora silvis
<lb/>cernere et optatos quaerere Tyndaridas?
<lb/>illic si qua meum sepelissent fata dolorem,
<lb n="20"/>ultimus  et posito staret amore lapis,
<lb/>illa meo caros donasset funere crines,
<lb/>molliter et tenera poneret ossa rosa;
<lb/>illa meum extremo clamasset pulvere nomen,
<lb/>ut mihi non ullo pondere terra foret.
<lb n="25"/>at  vos, aequoreae formosa Doride natae,
<lb/>candida felici solvite vela choro:
<lb/>si quando vestras labens Amor attigit undas,
<lb/>mansuetis socio parcite litoribus.
</p></div2>

<div2 type="poem" n="18"><p>
<lb/>Haec certe deserta loca et taciturna querenti,
<lb/>et vacuum Zephyri possidet aura nemus.
<lb/>hic licet occultos proferre impune dolores,
<lb/>si modo sola queant saxa tenere fidem.
<lb n="5"/>unde  tuos primum repetam, mea Cynthia, fastus?
<lb/>quod mihi das flendi, Cynthia, principium?
<lb/>qui modo felicis inter numerabar amantes,
<lb/>nunc in amore tuo cogor habere notam.
<lb/>quid tantum merui? quae te mihi crimina mutant?
<lb n="10"/>an  nova tristitiae causa puella tuae?
<lb/>sic mihi te referas, levis, ut non altera nostro
<lb/>limine formosos intulit ulla pedes.
<lb/>quamvis multa tibi dolor hic meus aspera debet,
<lb/>non ita saeva tamen venerit ira mea,
<lb n="15"/>ut  tibi sim merito semper furor, et tua flendo
<lb/>lumina deiectis turpia sint lacrimis.
<lb/>an quia parva damus mutato signa colore,
<lb/>et non ulla meo clamat in ore fides?
<lb/>vos eritis testes, si quos habet arbor amores,
<lb n="20"/>fagus  et Arcadio pinus amica deo.
<lb/>ah quotiens vestras resonant mea verba sub umbras,
<lb/>scribitur et teneris Cynthia corticibus!
<lb/>ah tua quot peperit nobis iniuria curas,
<lb/>quae solum tacitis cognita sunt foribus!
<lb n="25"/>omnia  consuevi timidus perferre superbae
<lb/>iussa neque arguto facta dolore queri.
<lb/>pro quo continui montes et frigida rupes
<lb/>et datur inculto tramite dura quies;
<lb/>et quodcumque meae possunt narrare querelae,
<lb n="30"/>cogor  ad argutas dicere solus aves.
<lb/>sed qualiscumque's, resonent mihi 'Cynthia' silvae,
<lb/>nec deserta tuo nomine saxa vacent.
</p></div2>

<div2 type="poem" n="19"><p>
<lb/>Non ego nunc tristis vereor, mea Cynthia, Manes,
<lb/>nec moror extremo debita fata rogo;
<lb/>sed ne forte tuo careat mihi funus amore,
<lb/>hic timor est ipsis durior exsequiis.
<lb n="5"/>non  adeo leviter nostris puer haesit ocellis,
<lb/>ut meus oblito pulvis amore vacet.
<lb/>illic Phylacides iucundae coniugis heros
<lb/>non potuit caecis immemor esse locis,
<lb/>sed cupidus falsis attingere gaudia palmis
<lb n="10"/>Thessalis  antiquam venerat umbra domum.
<lb/>illic quidquid ero, semper tua dicar imago:
<lb/>traicit et fati litora magnus amor.
<lb/>illic formosae veniant chorus heroinae,
<lb/>quas dedit Argivis Dardana praeda viris:
<lb n="15"/>quarum  nulla tua fuerit mihi, Cynthia, forma
<lb/>gratior et (Tellus hoc ita iusta sinat)
<lb/>quamvis te longae remorentur fata senectae,
<lb/>cara tamen lacrimis ossa futura meis.
<lb/>quae tu viva mea possis sentire favilla!
<lb n="20"/>tum  mihi non ullo mors sit amara loco.
<lb/>quam vereor, ne te contempto, Cynthia, busto
<lb/>abstrahat a nostro pulvere iniquus Amor,
<lb/>cogat et invitam lacrimas siccare cadentis!
<lb/>flectitur assiduis certa puella minis.
<lb n="25"/>quare,  dum licet, inter nos laetemur amantes:
<lb/>non satis est ullo tempore longus amor.
</p></div2>

<div2 type="poem" n="20"><p>
<lb/>Hoc pro continuo te, Galle, monemus amore,
<lb/>quod tibi ne vacuo defluat ex animo:
<lb/>saepe imprudenti fortuna occurrit amanti:
<lb/>crudelis Minyis sic erat Ascanius.
<lb n="5"/>est  tibi non infra specie, non nomine dispar,
<lb/>Theiodamanteo proximus ardor Hylae:
<lb/>huic tu, sive leges Umbrae rate flumina silvae,
<lb/>sive Aniena tuos tinxerit unda pedes,
<lb/>sive Gigantei spatiabere litoris ora,
<lb n="10"/>sive  ubicumque vago fluminis hospitio,
<lb/>Nympharum semper cupidas defende rapinas
<lb/>(non minor Ausoniis est amor Adryasin);
<lb/>ne tibi sit duros montes et frigida saxa,
<lb/>Galle, neque expertos semper adire lacus.
<lb n="15"/>quae  miser ignotis error perpessus in oris
<lb/>Herculis indomito fleverat Ascanio.
<lb/>namque ferunt olim Pagasae navalibus Argo
<lb/>egressam longe Phasidos isse viam,
<lb/>et iam praeteritis labentem Athamantidos undis
<lb n="20"/>Mysorum  scopulis applicuisse ratem.
<lb/>hic manus heroum, placidis ut constitit oris,
<lb/>mollia composita litora fronde tegit.
<lb/>at comes invicti iuvenis processerat ultra
<lb/>raram sepositi quaerere fontis aquam.
<lb n="25"/>hunc  duo sectati fratres, Aquilonia proles
<lb/>(nunc superat Zetes, nunc superat Calais),
<lb/>oscula suspensis instabant carpere plantis,
<lb/>oscula et alterna ferre supina fuga.
<lb/>ille sed extrema pendentes ludit in ala
<lb n="30"/>et  volucris ramo summovet insidias.
<lb/>iam Pandioniae cessit genus Orithyiae:
<lb/>ah dolor! ibat Hylas, ibat Hamadryasin.
<lb/>hic erat Arganthi Pege sub vertice montis,
<lb/>grata domus Nymphis umida Thyniasin,
<lb n="35"/>quam  supra nulli pendebant debita curae
<lb/>roscida desertis poma sub arboribus,
<lb/>et circum irriguo surgebant lilia prato
<lb/>candida purpureis mixta papaveribus.
<lb/>quae modo decerpens tenero pueriliter ungui
<lb n="40"/>proposito  florem praetulit officio,
<lb/>et modo formosis incumbens nescius undis
<lb/>errorem blandis tardat imaginibus.
<lb/>tandem haurire parat demissis flumina palmis
<lb/>innixus dextro plena trahens umero.
<lb n="45"/>cuius  ut accensae Dryades candore puellae
<lb/>miratae solitos destituere choros
<lb/>prolapsum et leviter facili traxere liquore,
<lb/>tum sonitum rapto corpore fecit Hylas.
<lb/>cui procul Alcides ter 'Hyla!' respondet: at illi
<lb n="50"/>nomen  ab extremis montibus aura refert.
<lb/>his, o Galle, tuos monitus servabis amores,
<lb/>formosum ni vis perdere rursus Hylan.
</p></div2>

<div2 type="poem" n="21"><p>
<lb/>Tu, qui consortem properas evadere casum,
<lb/>miles ab Etruscis saucius aggeribus,
<lb/>quid nostro gemitu turgentia lumina torques?
<lb/>pars ego sum vestrae proxima militiae.
<lb n="5"/>sic  te servato possint gaudere parentes,
<lb/>haec soror acta tuis sentiat e lacrimis:
<lb/>Gallum per medios ereptum Caesaris enses
<lb/>effugere ignotas non potuisse manus;
<lb/>et quaecumque super dispersa invenerit ossa
<lb/>montibus Etruscis, haec sciat esse mea.
</p></div2>

<div2 type="poem" n="22"><p>
<lb/>Qualis et unde genus, qui sint mihi, Tulle, Penates,
<lb/>quaeris pro nostra semper amicitia.
<lb/>si Perusina tibi patriae sunt nota sepulcra,
<lb/>Italiae duris funera temporibus,
<lb n="5"/>cum Romana suos egit discordia cives&mdash;
<lb/>sic mihi praecipue, pulvis Etrusca, dolor,
<lb/>tu proiecta mei perpessa's membra propinqui,
<lb/>tu nullo miseri contegis ossa solo&mdash;
<lb/>proxima suppositos contingens Umbria campos
<lb/>me genuit terris fertilis uberibus.
</p></div2>
</div1>
<div1 type="book" n="2">
<div2 type="poem" n="1"><p>
<lb/>Quaeritis, unde mihi totiens scribantur amores,
<lb/>unde meus veniat mollis in ore liber.
<lb/>non haec Calliope, non haec mihi cantat Apollo.
<lb/>ingenium nobis ipsa puella facit.
<lb/>sive illam Cois fulgentem incedere cogis,
<lb/>hac totum e Coa veste volumen erit;
<lb/>seu vidi ad frontem sparsos errare capillos,
<lb/>gaudet laudatis ire superba comis;
<lb/>sive lyrae carmen digitis percussit eburnis,
<lb/>miramur, facilis ut premat arte manus;
<lb/>seu cum poscentis somnum declinat ocellos,
<lb/>invenio causas mille poeta novas;
<lb/>seu nuda erepto mecum luctatur amictu,
<lb/>tum vero longas condimus Iliadas;
<lb/>seu quidquid fecit sive est quodcumque locuta,
<lb/>maxima de nihilo nascitur historia.
<lb/>quod mihi si tantum, Maecenas, fata dedissent,
<lb/>ut possem heroas ducere in arma manus,
<lb/>non ego Titanas canerem, non Ossan Olympo
<lb/>impositam, ut caeli Pelion esset iter,
<lb/>nec veteres Thebas, nec Pergama nomen Homeri,
<lb/>Xerxis et imperio bina coisse vada,
<lb/>regnave prima Remi aut animos Carthaginis altae,
<lb/>Cimbrorumque minas et bene facta Mari:
<lb/>bellaque resque tui memorarem Caesaris, et tu
<lb/>Caesare sub magno cura secunda fores.
<lb/>nam quotiens Mutinam aut civilia busta Philippos
<lb/>aut canerem Siculae classica bella fugae,
<lb/>eversosque focos antiquae gentis Etruscae,
<lb/>et Ptolomaeei litora capta Phari,
<lb/>aut canerem Aegyptum et Nilum, cum attractus in urbem
<lb/>septem captivis debilis ibat aquis,
<lb/>aut regum auratis circumdata colla catenis,
<lb/>Actiaque in Sacra currere rostra Via;
<lb/>te mea Musa illis semper contexeret armis,
<lb/>et sumpta et posita pace fidele caput:
<lb/>Theseus infernis, superis testatur Achilles,
<lb/>hic Ixioniden, ille Menoetiaden.
<lb/><gap/>
<lb/>sed neque Phlegraeos Iovis Enceladique tumultus
<lb/>intonet angusto pectore Callimachus,
<lb/>nec mea conveniunt duro praecordia versu
<lb/>Caesaris in Phrygios condere nomen avos.
<lb/>navita de ventis, de tauris narrat arator,
<lb/>enumerat miles vulnera, pastor ovis;
<lb/>nos contra angusto versantes proelia lecto:
<lb/>qua pote quisque, in ea conterat arte diem.
<lb/>laus in amore mori: laus altera, si datur uno
<lb/>posse frui: fruar o solus amore meo!
<lb/> si memini, solet illa levis culpare puellas,
<lb/>et totam ex Helena non probat Iliada.
<lb/>seu mihi sunt tangenda novercae pocula Phaedrae,
<lb/>pocula privigno non nocitura suo,
<lb/>seu mihi Circaeo pereundum est gramine, sive
<lb/>Colchis Iolciacis urat aena focis,
<lb/>una meos quoniam praedata est femina sensus,
<lb/>ex hac ducentur funera nostra domo.
<lb/>omnis humanos sanat medicina dolores:
<lb/>solus amor morbi non amat artificem.
<lb/>tarda Philoctetae sanavit crura Machaon,
<lb/>Phoenicis Chiron lumina Phillyrides,
<lb/>et deus exstinctum Cressis Epidaurius herbis
<lb/>restituit patriis Androgeona focis,
<lb/>Mysus et Haemonia iuvenis qua cuspide vulnus
<lb/>senserat, hac ipsa cuspide sensit opem.
<lb/>hoc si quis vitium poterit mihi demere, solus
<lb/>Tantalea poterit tradere poma manu;
<lb/>dolia virgineis idem ille repleverit urnis,
<lb/>ne tenera assidua colla graventur aqua;
<lb/>idem Caucasia solvet de rupe Promethei
<lb/>bracchia et a medio pectore pellet avem.
<lb/>quandocumque igitur vitam mea fata reposcent,
<lb/>et breve in exiguo marmore nomen ero,
<lb/>Maecenas, nostrae spes invidiosa iuventae,
<lb/>et vitae et morti gloria iusta meae,
<lb/>si te forte meo ducet via proxima busto,
<lb/>esseda caelatis siste Britanna iugis,
<lb/>taliaque illacrimans mutae iace verba favillae:
<lb/>'Huic misero fatum dura puella fuit.'
</p></div2>

<div2 type="poem" n="2"><p>
<lb/>Liber eram et vacuo meditabar vivere lecto;
<lb/>at me composita pace fefellit Amor.
<lb/>cur haec in terris facies humana moratur?
<lb/>Iuppiter, ignosco pristina furta tua.
<lb/>fulva coma est longaeque manus, et maxima toto
<lb/>corpore, et incedit vel Iove digna soror,
<lb/>aut cum Dulichias Pallas spatiatur ad aras,
<lb/>Gorgonis anguiferae pectus operta comis;
<lb/>qualis et Ischomache Lapithae genus heroine,
<lb/>Centauris medio grata rapina mero;
<lb/>Mercurio satis fertur Boebeidos undis
<lb/>virgineum Brimo composuisse latus.
<lb/>cedite iam, divae, quas pastor viderat olim
<lb/>Idaeis tunicas ponere verticibus!
<lb/>hanc utinam faciem nolit mutare senectus,
<lb/>etsi Cumaeae saecula vatis aget!
</p></div2>

<div2 type="poem" n="3"><p>
<lb/>'Qui nullum tibi dicebas iam posse nocere,
<lb/>haesisti, cecidit spiritus ille tuus!
<lb/>vix unum potes, infelix, requiescere mensem,
<lb/>et turpis de te iam liber alter erit.'
<lb/>quaerebam, sicca si posset piscis harena
<lb/>nec solitus ponto vivere torvus aper;
<lb/>aut ego si possem studiis vigilare severis:
<lb/>differtur, numquam tollitur ullus amor.
<lb/>nec me tam facies, quamvis sit candida, cepit
<lb/>(lilia non domina sint magis alba mea;
<lb/>ut Maeotica nix minio si certet Hibero,
<lb/>utque rosae puro lacte natant folia),
<lb/>nec de more comae per levia colla fluentes,
<lb/>non oculi, geminae, sidera nostra, faces,
<lb/>nec si qua Arabio lucet bombyce puella
<lb/>(non sum de nihilo blandus amator ego):
<lb/>quantum quod posito formose saltat Iaccho,
<lb/>egit ut euhantis dux Ariadna choros,
<lb/>et quantum, Aeolio cum temptat carmina plectro,
<lb/>par Aganippeae ludere docta lyrae;
<lb/>et sua cum antiquae committit scripta Corinnae,
<lb/>carmina quae quivis non putat aequa suis.
<lb/>num tibi nascenti primis, mea vita, diebus
<lb/>candidus argutum sternuit omen Amor?
<lb/>haec tibi contulerunt caelestia munera divi,
<lb/>haec tibi ne matrerm forte dedisse putes.
<lb/>non non humani partus sunt talia dona:
<lb/>ista decem menses non peperere bona.
<lb/>gloria Romanis una es tu nata puellis:
<lb/>Romana accumbes prima puella Iovi,
<lb/>nec semper nobiscum humana cubilia vises;
<lb/>post Helenam haec terris forma secunda redit.
<lb/>hac ego nunc mirer si flagret nostra iuventus?
<lb/>pulchrius hac fuerat, Troia, perire tibi.
<lb/>olim mirabar, quod tanti ad Pergama belli
<lb/>Europae atque Asiae causa puella fuit:
<lb/>nunc, Pari, tu sapiens et tu, Menelae, fuisti,
<lb/>tu quia poscebas, tu quia lentus eras.
<lb/>digna quidem facies, pro qua vel obiret Achilles;
<lb/>vel Priamo belli causa probanda fuit.
<lb/>si quis vult fama tabulas anteire vetustas,
<lb/>hic dominam exemplo ponat in arte meam:
<lb/>sive illam Hesperiis, sive illam ostendet Eois,
<lb/>uret et Eoos, uret et Hesperios.
<lb/>his saltem ut tenear iam finibus! aut mihi, si quis,
<lb/>acrior, ut moriar, venerit alter amor!
<lb/>ac veluti primo taurus detractat aratra,
<lb/>post venit assueto mollis ad arva iugo,
<lb/> sic primo iuvenes trepidant in amore feroces,
<lb/>dehinc domiti post haec aequa et iniqua ferunt.
<lb/>turpia perpessus vates est vincla Melampus,
<lb/>cognitus Iphicli surripuisse boves;
<lb/>quem non lucra, magis Pero formosa coegit,
<lb/>mox Amythaonia nupta futura domo.
</p></div2>

<div2 type="poem" n="4"><p>
<lb/>Multa prius dominae delicta queraris oportet,
<lb/>saepe roges aliquid, saepe repulsus eas,
<lb/>et saepe immeritos corrumpas dentibus unguis,
<lb/>et crepitum dubio suscitet ira pede!
<lb/>nequiquam perfusa meis unguenta capillis,
<lb/>ibat et expenso planta morata gradu.
<lb/>non hic herba valet, non hic nocturna Cytaeis,
<lb/>non Perimedaeae gramina cocta manus;
<lb/>nam cui non ego sum fallaci praemia vati?
<lb/>quae mea non decies somnia versat anus?
<lb/>quippe ubi nec causas nec apertos cernimus ictus,
<lb/>unde tamen veniant tot mala caeca via est;
<lb/>non eget hic medicis, non lectis mollibus aeger,
<lb/>huic nullum caeli tempus et aura nocet;
<lb/>ambulat&mdash;et subito mirantur funus amici!
<lb/>sic est incautum, quidquid habetur amor.
<lb/>hostis si quis erit nobis, amet ille puellas:
<lb/>gaudeat in puero, si quis amicus erit.
<lb/>tranquillo tuta descendis flumine cumba:
<lb/>quid tibi tam parvi litoris unda nocet?
<lb/>alter saepe uno mutat praecordia Verbo,
<lb/>altera vix ipso sanguine mollis erit.
</p></div2>

<div2 type="poem" n="5"><p>
<lb/>hoc verum est, tota te ferri, Cynthia, Roma,
<lb/>et non ignota vivere nequitia?
<lb/>haec merui sperare? dabis mihi, perfida, poenas;
<lb/>et nobis aliquo, Cynthia, ventus erit.
<lb/>inveniam tamen e multis fallacibus unam,
<lb/>quae fieri nostro carmine nota velit,
<lb/>nec mihi tam duris insultet moribus et te
<lb/>vellicet: heu sero flebis amata diu.
<lb/>nunc est ira recens, nunc est discedere tempus:
<lb/>si dolor afuerit, crede, redibit amor.
<lb/>non ita Carpathiae variant Aquilonibus undae,
<lb/>nec dubio nubes vertitur atra Noto,
<lb/>quam facile irati verbo mutantur amantes:
<lb/>dum licet, iniusto subtrahe colla iugo.
<lb/>nec tu non aliquid, sed prima nocte, dolebis;
<lb/>omne in amore malum, si patiare, leve est.
<lb/>at tu per dominae Iunonis dulcia iura
<lb/>parce tuis animis, vita, nocere tibi.
<lb/>non solum taurus ferit uncis cornibus hostem,
<lb/>verum etiam instanti laesa repugnat ovis.
<lb/>nec tibi periuro scindam de corpore vestis,
<lb/>nec mea praeclusas fregerit ira fores,
<lb/>nec tibi conexos iratus carpere crinis,
<lb/>nec duris ausim laedere pollicibus:
<lb/>rusticus haec aliquis tam turpia proelia quaerat,
<lb/>cuius non hederae circuiere caput.
<lb/>scribam igitur, quod non umquam tua deleat aetas,
<lb/>'Cynthia, forma potens; Cynthia, verba levis.'
<lb/>crede mihi, quamvis contemnas murmura famae,
<lb/>hic tibi pallori, Cynthia, versus erit.
</p></div2>

<div2 type="poem" n="6"><p>
<lb/>non ita complebant Ephyraeae Laidos aedis,
<lb/>ad cuius iacuit Graecia toea fores;
<lb/>turba Menandreae fuerat nec Thaidos olim
<lb/>tanta, in qua populus lusit Erichthonius;
<lb/>nec quae deletas potuit cormponere Thebas,
<lb/>Phryne tam multis facta beata viris.
<lb/>quin etiam falsos fingis tibi saepe propinquos,
<lb/>oscula nec desunt qui tibi iure ferant.
<lb/>me iuvenum pictae facies, me nomina laedunt,
<lb/>me tener in cunis et sine voce puer;
<lb/>me laedet, si multa tibi dabit oscula mater,
<lb/>me soror et cum quae dormit amica simul:
<lb/>omnia me laedent: timidus sum (ignosce timori)
<lb/>et miser in tunica suspicor esse virum.
<lb/>his olim, ut fama est, vitiis ad proelia ventum est,
<lb/>his Troiana vides funera principiis;
<lb/>aspera Centauros eadem dementia iussit
<lb/>frangere in adversum pocula Pirithoum.
<lb/>cur exempla petam Graium? tu criminis auctor
<lb/>nutritus duro, Romule, lacte lupae:
<lb/>tu rapere intactas docuisti impune Sabinas:
<lb/>per te nunc Romae quidlibet audet Amor.
<lb/>felix Admeti coniunx et lectus Vlixis,
<lb/>et quaecumque viri femina limen amat!
<lb/>templa Pudicitiae quid opus statuisse puellis,
<lb/>si cuivis nuptae quidlibet esse licet?
<lb/>quae manus obscenas depinxit prima tabellas
<lb/>et posuit casta turpia visa domo,
<lb/>illa puellarum ingenuos eorrupit ocellos
<lb/>nequitiaeque suae noluit esse rudis.
<lb/>a gemat, in terris, ista qui protulit arte
<lb/>turpia sub tacita condita laetitia!
<lb/>non istis olim variabant tecta figuris:
<lb/>tum paries nullo crimine pictus erat.
<lb/>sed non immerito! velavit aranea fanum
<lb/>et mala desertos occupat herba deos.
<lb/>quos igitur tibi custodes, quae limina ponam,
<lb/>quae numquam supra pes inimicus eat?
<lb/>nam nihil invitae tristis custodia prodest:
<lb/>quam peccare pudet, Cynthia, tuta sat est.
<lb/>nos uxor numquam, numquam seducet amica:
<lb/>semper amica mihi, semper et uxor eris.
</p></div2>

<div2 type="poem" n="7"><p>
<lb/>gavisa est certe sublatam Cynthia legem,
<lb/>qua quondam edicta flemus uterque diu,
<lb/>ni nos divideret: quamvis diducere amantis
<lb/>non queat invitos Iuppiter ipse duos.
<lb/>'At magnus Caesar.' sed magnus Caesar in armis:
<lb/>devictae gentes nil in amore valent.
<lb/>nam citius paterer caput hoc discedere collo
<lb/>quam possem nuptae perdere more faces,
<lb/>aut ego transirem tua limina clausa maritus,
<lb/>respiciens udis prodita luminibus.
<lb/>a mea tum qualis caneret tibi tibia somnos,
<lb/>tibia, funesta tristior illa tuba!
<lb/>unde mihi Parthis natos praebere triumphis?
<lb/>nullus de nostro sanguine miles erit.
<lb/>quod si vera meae comitarent castra puellae,
<lb/>non mihi sat magnus Castoris iret equus.
<lb/>hinc etenim tantum meruit mea gloria nomen,
<lb/>gloria ad hibernos lata Borysthenidas.
<lb/>tu mihi sola places: placeam tibi, Cynthia, solus:
<lb/>hic erit et patrio nomine pluris amor.
</p></div2>

<div2 type="poem" n="8"><p>
<lb/>eripitur nobis iam pridem cara puella:
<lb/>et tu me lacrimas fundere, amice, vetas?
<lb/>nullae sunt inimicitiae nisi amoris acerbae:
<lb/>ipsum me iugula, lenior hostis ero.
<lb/>possum ego in alterius positam spectare lacerto?
<lb/>nec mea dicetur, quae modo dicta mea est?
<lb/>omnia vertuntur: certe vertuntur amores:
<lb/>vinceris aut vincis, haec in amore rota est.
<lb/>magni saepe duces, magni cecidere tyranni,
<lb/>et Thebae steterant altaque Troia fuit.
<lb/>munera quanta dedi vel qualia carmina feci!
<lb/>illa tamen numquam ferrea dixit 'Amo.'
<lb/>ergo iam multos nimium temerarius annos,
<lb/>improba, qui tulerim teque tuamque domum?
<lb/>ecquandone tibi liber sum visus? an usque
<lb/>in nostrum iacies verba superba caput?
<lb/>sic igitur prima moriere aetate, Properti?
<lb/>sed morere; interitu gaudeat illa tuo!
<lb/>exagitet nostros Manis, sectetur et umbras,
<lb/>insultetque rogis, calcet et ossa mea!
<lb/>quid? non Antigonae tumulo Boeotius Haemon
<lb/>corruit ipse suo saucius ense latus,
<lb/>et sua cum miserae permiscuit ossa puellae,
<lb/>qua sine Thebanam noluit ire domum?
<lb/>sed non effugies: mecum moriaris oportet;
<lb/>hoc eodem ferro stillet uterque cruor.
<lb/>quamvis ista mihi mors est inhonesta futura:
<lb/>mors inhonesta quidem, tu moriere tamen.
<lb/>ille etiam abrepta desertus coniuge Achilles
<lb/>cessare in tectis pertulit arma sua.
<lb/>viderat ille fuga, stratos in litore Achivos,
<lb/>fervere et Hectorea Dorica castra face;
<lb/>viderat informem multa Patroclon harena
<lb/>porrectum et sparsas caede iacere comas,
<lb/>omnia formosam propter Briseida passus:
<lb/>tantus in erepto saevit amore dolor.
<lb/>at postquam sera captiva est reddita poena,
<lb/>fortem illum Haemoniis Hectora traxit equis.
<lb/>inferior multo cum sim vel matre vel armis,
</p></div2>

<div2 type="poem" n="9"><p>
<lb/>iste quod est, ego saepe fui: sed fors et in hora
<lb/>hoc ipso eiecto carior alter erit.
<lb/>Penelope poterat bis denos salva per annos
<lb/>vivere, tam multis femina digna procis;
<lb/>coniugium falsa poterat differre Minerva,
<lb/>nocturno solvens texta diurna dolo;
<lb/>visura et quamvis numquam speraret Vlixem,
<lb/>illum exspectando facta remansit anus.
<lb/>nec non exanimem amplectens Briseis Achillem
<lb/>candida vesana verberat ora manu;
<lb/>et dominum lavit maerens captiva cruentum,
<lb/>propositum flavis in Simoenta vadis,
<lb/>foedavitque comas, et tanti corpus Achilli
<lb/>maximaque in parva sustulit ossa manu;
<lb/>cum tibi nec Peleus aderat nec caerula mater,
<lb/>Scyria nec viduo Deidamia toro.
<lb/>tunc igitur veris gaudebat Graecia nuptis,
<lb/>tunc etiam felix inter et arma pudor.
<lb/>at tu non una potuisti nocte vacare,
<lb/>impia, non unum sola manere diem!
<lb/>quin etiam multo duxistis pocula risu:
<lb/>forsitan et de me verba fuere mala.
<lb/>hic etiam petitur, qui te prius ante reliquit:
<lb/>di faciant, isto capta fruare viro!
<lb/>haec mihi vota tuam propter suscepta salutem,
<lb/>cum capite hoc Stygiae iam poterentur aquae,
<lb/> et lectum flentes circum staremus amici?
<lb/>hic ubi tum, pro di, perfida, quisve fuit?
<lb/>quid si longinquos retinerer miles ad Indos,
<lb/>aut mea si staret navis in Oceano?
<lb/>sed vobis facile est verba et componere fraudes:
<lb/>hoc unum didicit femina semper opus.
<lb/>non sic incerto mutantur flamine Syrtes,
<lb/>nec folia hiberno tam tremefacta Noto,
<lb/>quam cito feminea non constat foedus in ira,
<lb/>sive ea causa gravis sive ea causa levis.
<lb/>nunc, quoniam ista tibi placuit sententia, cedam:
<lb/>tela, precor, pueri, promite acuta magis,
<lb/>figite certantes atque hanc mihi solvite vitam!
<lb/>sanguis erit vobis maxima palma meus.
<lb/>sidera sunt testes et matutina pruina
<lb/>et furtim misero ianua aperta mihi,
<lb/>te nihil in vita nobis acceptius umquam:
<lb/>nunc quoque erit, quamvis sis inimica, nihil.
<lb/>nec domina ulla meo ponet vestigia lecto:
<lb/>solus ero, quoniam non licet esse tuum.
<lb/>atque utinam, si forte pios eduximus annos,
<lb/>ille vir in medio fiat amore lapis!
<lb/> <gap/> 
<lb/>non ob regna magis diris cecidere sub armis
<lb/>Thebani media non sine matre duces,
<lb/>quam, mihi si media liceat pugnare puella,
<lb/>mortem ego non fugiam morte subire tua.
</p></div2>

<div2 type="poem" n="10"><p>
<lb/>sed tempus lustrare aliis Helicona choreis,
<lb/>et campum Haemonio iam dare tempus equo.
<lb/>iam libet et fortis memorare ad proelia turmas
<lb/>et Romana mei dicere castra ducis.
<lb/>quod si deficiant vires, audacia certe
<lb/>laus erit: in magnis et voluisse sat est.
<lb/>aetas prima canat Veneres, extrema tumultus:
<lb/>bella canam, quando scripta puella mea est.
<lb/>nunc volo subducto gravior procedere vultu,
<lb/>nunc aliam citharam me mea Musa docet.
<lb/>surge, anima, ex humili; iam, carmine, sumite vires;
<lb/>Pierides, magni nunc erit oris opus.
<lb/>iam negat Euphrates equitem post terga tueri
<lb/>Parthorum et Crassos se tenuisse dolet:
<lb/>India quin, Auguste, tuo dat colla triumpho,
<lb/>et domus intactae te tremit Arabiae;
<lb/>et si qua extremis tellus se subtrahit oris,
<lb/>sentiat illa tuas postmodo capta manus!
<lb/>haec ego castra sequar; vates tua castra canendo
<lb/>magnus ero: servent hunc mihi fata diem!
<lb/>at caput in magnis ubi non est tangere signis,
<lb/>ponitur hac imos ante corona pedes;
<lb/>sic nos nunc, inopes laudis conscendere carmen,
<lb/>pauperibus sacris vilia tura damus.
<lb/>nondum etiam Ascraeos norunt mea carmina fontis,
<lb/>sed modo Permessi flumine lavit Amor.
</p></div2>

<div2 type="poem" n="11"><p>
<lb/>scribant de te alii vel sis ignota licebit:
<lb/>laudet, qui sterili semina ponit humo.
<lb/>omnia, crede mihi, tecum uno munera lecto
<lb/>auferet extremi funeris atra dies;
<lb/>et tua transibit contemnens ossa viator,
<lb/>nec dicet 'Cinis hic docta puella fuit.'
</p></div2>

<div2 type="poem" n="12"><p>
<lb/>quicumque ille fuit, puerum qui pinxit Amorem,
<lb/>nonne putas miras hunc habuisse manus?
<lb/>is primum vidit sine sensu vivere amantis,
<lb/>et levibus curis magna perire bona.
<lb/>idem non frustra ventosas addidit alas,
<lb/>fecit et humano corde volare deum:
<lb/>scilicet alterna quoniam iactamur in unda,
<lb/>nostraque non ullis permanet aura locis.
<lb/>et merito hamatis manus est armata sagittis,
<lb/>et pharetra ex umero Cnosia utroque iacet:
<lb/>ante ferit quoniam, tuti quam cernimus hostem,
<lb/>nec quisquam ex illo vulnere sanus abit.
<lb/>in me tela manent, manet et puerilis imago:
<lb/>sed certe pennas perdidit ille suas;
<lb/>evolat heu nostro quoniam de pectore nusquam,
<lb/>assiduusque meo sanguine bella gerit.
<lb/>quid tibi iucundum est siccis habitare medullis?
<lb/>si pudor est, alio traice tela una!
<lb/>intactos isto satius temptare veneno:
<lb/>non ego, sed tenuis vapulat umbra mea.
<lb/>quam si perdideris, quis erit qui talia cantet,
<lb/>(haec mea Musa levis gloria magna tua est),
<lb/>qui caput et digitos et lumina nigra puellae,
</p></div2>

<div2 type="poem" n="13"><p>
<lb/>non tot Achaemeniis armantur etrusca sagittis
<lb/>spicula quot nostro pectore fixit Amor.
<lb/>hic me tam gracilis vetuit contemnere Musas,
<lb/>iussit et Ascraeum sic habitare nemus,
<lb/>non ut Pieriae quercus mea verba sequantur,
<lb/>aut possim Ismaria ducere valle feras,
<lb/>sed magis ut nostro stupefiat Cynthia versu:
<lb/>tunc ego sim Inachio notior arte Lino.
<lb/>non ego sum formae tantum mirator honestae,
<lb/>nec si qua illustris femina iactat avos:
<lb/>me iuvet in gremio doctae legisse puellae,
<lb/>auribus et puris scripta probasse mea.
<lb/>haec ubi contigerint, populi confusa valeto
<lb/>fabula: nam domina iudice tutus ero.
<lb/>quae si forte bonas ad pacem verterit auris,
<lb/>possum inimicitias tunc ego ferre Iovis.
</p></div2>

<div2 type="poem" n="13b"><p>
<lb/>quandocumque igitur nostros mors claudet ocellos,
<lb/>accipe quae serves funeris acta mei.
<lb/>nec mea tunc longa spatietur imagine pompa
<lb/>nec tuba sit fati vana querela mei;
<lb/>nec mihi tunc fulcro sternatur lectus eburno,
<lb/>nec sit in Attalico mors mea nixa toro.
<lb/>desit odoriferis ordo mihi lancibus, adsint
<lb/>plebei parvae funeris exsequiae.
<lb/>sat mea sat magna est, si tres sint pompa libelli,
<lb/>quos ego Persephonae maxima dona feram.
<lb/>tu vero nudum pectus lacerata sequeris,
<lb/>nec fueris nomen lassa vocare meum,
<lb/>osculaque in gelidis pones suprema labellis,
<lb/>cum dabitur Syrio munere plenus onyx.
<lb/>deinde, ubi suppositus cinerem me fecerit ardor
<lb/>accipiat Manis parvula testa meos,
<lb/>et sit in exiguo laurus super addita busto,
<lb/>quae tegat exstincti funeris umbra locum,
<lb/>et duo sint versus: QVI NVNC IACET HORRIDA PVLVIS, 
<lb/>VNIVS HIC QVONDAM SERVVS AMORIS ERAT.
<lb/>nec minus haec nostri notescet fama sepulcri,
<lb/>quam fuerant Pthii busta cruenta viri.
<lb/>tu quoque si quando venies ad fata, memento,
<lb/>hoc iter ad lapides cana veni memores.
<lb/>interea cave sis nos aspernata sepultos:
<lb/>non nihil ad verum conscia terra sapit.
<lb/>atque utinam primis animam me ponere cunis
<lb/>iussisset quaevis de Tribus una Soror!
<lb/>nam quo tam dubiae servetur spiritus horae?
<lb/>Nestoris est visus post tria saecla cinis:
<lb/>cui si longaevae minuisset fata senectae
<lb/>Gallicus Iliacis miles in aggeribus,
<lb/>non ille Antilochi vidisset corpus humari,
<lb/>diceret aut 'O mors, cur mihi sera venis?'
<lb/>tu tamen amisso non numquam flebis amico:
<lb/>fas est praeteritos semper amare viros.
<lb/>testis, qui niveum quondam percussit Adonem
<lb/>venantem Idalio vertice durus aper,
<lb/>illis formosum iacuisse paludibus; illuc
<lb/>diceris effusa tu, Venus, isse coma.
<lb/>sed frustra mutos revocabis, Cynthia, Manis:
</p></div2>

<div2 type="poem" n="14"><p>
<lb/>non ita Dardanio gavisus Atrida triumpho est,
<lb/>cum caderent magnae Laomedontis opes;
<lb/>nec sic errore exacto laetatus Vlixes,
<lb/>cum tetigit carae litora Dulichiae;
<lb/>nec sic Electra, salvum cum aspexit Oresten,
<lb/>cuius falsa tenens fleverat ossa soror;
<lb/>nec sic incolumem Minois Thesea vidit,
<lb/>Daedalimn lino cum duce rexit iter;
<lb/>quanta ego praeterita collegi gaudia nocte:
<lb/>immortalis ero, si altera talis erit.
<lb/>at dum demissis supplex cervicibus ibam,
<lb/>dicebar sicco vilior esse lacu.
<lb/>nec mihi iam fastus opponere quaerit iniquos,
<lb/>nec mihi ploranti lenta sedere potest.
<lb/>atque utinam non tam sero mihi nota fuisset
<lb/>condicio! cineri nunc medicina datur.
<lb/>alltc pedes caecis lucebat semita nobis:
<lb/>scilicet insano nemo in amore videt.
<lb/>hoc sensi prodesse magis: contemnite, amantes!
<lb/>sic hodie veniet, si qua negavit heri.
<lb/>pulsabant alii frustra dominamque vocabant:
<lb/>mecum habuit positum lenta puella caput.
<lb/>haec mihi devictis potior victoria Parthis,
<lb/>haec spolia, haec reges, haec mihi currus erunt.
<lb/>magna ego dona tua figam, Cytherea, columna,
<lb/>taleque sub nostro nomine carmen erit:
<lb/>HAS PONO ANTE TVAS TIBI, DIVA, PROPERTIVS AEDIS
<lb/>EXVVIAS, TOTA NOCTE RECEPTVS AMANS.
<lb/>nunc a te, mea lux, veniet mea litore navis
<lb/>servato, an mediis sidat onusta vadis.
<lb/>quod si forte aliqua nobis mutabere culpa,
<lb/>vestibulum iaceam mortuus ante tuum!
</p></div2>

<div2 type="poem" n="15"><p>
<lb/>o me felicem! o nox mihi candida! et o tu
<lb/>lectule deliciis facte beate meis!
<lb/>quam multa apposita narramus verba lucerna,
<lb/>quantaque sublato lumine rixa fuit!
<lb/>nam modo nudatis mecum est luctata papillis,
<lb/>interdum tunica duxit operta moram.
<lb/>illa meos somno lapsos patefecit ocellos
<lb/>ore suo et dixit 'Sicine, lente, iaces?'
<lb/>quam vario amplexu mutamus bracchia! quantum
<lb/>oscula sunt labris nostra morata tuis!
<lb/>non iuvat in caeco Venerem corrumpere motu:
<lb/>si nescis, oculi sunt in amore duces.
<lb/>ipse Paris nuda fertur periisse Lacaena,
<lb/>cum Menelaeo surgeret e thalamo;
<lb/>nudus et Endymion Phoebi cepisse sororem
<lb/>dicitur et nudae concubuisse deae.
<lb/>quod si pertendens animo vestita cubaris,
<lb/>scissa veste meas experiere manus:
<lb/>quin etiam, si me ulterius provexerit ira,
<lb/>ostendes matri bracchia laesa tuae.
<lb/>necdum inclinatae prohibent te ludere mammae:
<lb/>viderit haec, si quam iam peperisse pudet.
<lb/>dum nos fata sinunt, oculos satiemus amore:
<lb/>nox tibi longa venit, nec reditura dies.
<lb/>atque utinam haerentis sic nos vincire catena
<lb/>velles, ut numquam solveret ulla dies!
<lb/>exemplo iunctae tibi sint in amore columbae,
<lb/>masculus et totum femina coniugium.
<lb/>errat, qui finem vesani quaerit amoris:
<lb/>verus amor nullum novit habere modum.
<lb/>terra prius falso partu deludet arantis,
<lb/>et citius nigros Sol agitabit equos,
<lb/>fluminaque ad caput incipient revocare liquores,
<lb/>aridus et sicco gurgite piscis erit,
<lb/>quam possim nostros alio transferre dolores:
<lb/>huius ero vivus, mortuus huius ero.
<lb/>quod mihi secum talis concedere noctes
<lb/>illa velit, vitae longus et annus erit.
<lb/>si dabit haec multas, fiam immortalis in illis:
<lb/>nocte una quivis vel deus esse potest.
<lb/>qualem si cuncti cuperent decurrere vitam
<lb/>et pressi multo membra iacere mero,
<lb/>non ferrum crudele neque esset bellica navis,
<lb/>nec nostra Actiacum verteret ossa mare,
<lb/>nec totiens propriis circum oppugnata triumphis
<lb/>lassa foret crinis solere Roma suos.
<lb/>haec certe merito poterunt laudare minores:
<lb/>laeserunt nullos pocula nostra deos.
<lb/>tu modo, dum lucet, fructum ne desere vitae!
<lb/>omnia si dederis oscula, pauca dabis.
<lb/>ac veluti folia arentis liquere corollas,
<lb/>quae passim calathis strata natare vides,
<lb/>sic nobis, qui nunc magnum spiramus amantes,
<lb/>forsitan includet crastina fata dies.
</p></div2>

<div2 type="poem" n="16"><p>
<lb/>Praetor ab Illyricis venit modo, Cynthia, terris,
<lb/>maxima praeda tibi, maxima cura mihi.
<lb/>non potuit saxo vitam posuisse Cerauno?
<lb/>a, Neptune, tibi qualia dona darem!
<lb/>nunc sine me plena fiunt convivia mensa,
<lb/>nunc sine me tota ianua nocte patet.
<lb/>quare, si sapis, oblatas ne desere messis
<lb/>et stolidum pleno vellere carpe pecus;
<lb/>deinde, ubi consumpto restabit munere pauper,
<lb/>dic alias iterum naviget Illyrias!
<lb/>Cynthia non sequitur fascis nec curat honores,
<lb/>semper amatorum ponderat una sinus.
<lb/>at tu nunc nostro, Venus, o succurre dolori,
<lb/>rumpat ut assiduis membra libidinibus!
<lb/>ergo muneribus quivis mercatur amorem?
<lb/>Iuppiter, indigna merce puella perit.
<lb/>semper in Oceanum mittit me quaerere gemmas,
<lb/>et iubet ex ipsa tollere dona Tyro.
<lb/>atque utinam Romae nemo esset dives, et ipse
<lb/>straminea posset dux habitare casa!
<lb/>numquam Venales essent ad munus amicae,
<lb/>atque una fieret cana puella domo;
<lb/>numquam septenas noctes seiuncta cubares,
<lb/>candida tam foedo bracchia fusa viro,
<lb/>non quia peccarim (testor te), sed quia vulgo
<lb/>formosis levitas semper amica fuit.
<lb/>barbarus exclusis agitat vestigia lumbis,
<lb/>et subito felix nunc mea regna tenet!
<lb/>aspice quid donis Eriphyla invenit amaris,
<lb/>arserit et quantis nupta Creusa malis.
<lb/>nullane sedabit nostros iniuria fletus?
<lb/>an dolor hic vitiis nescit abesse tuis?
<lb/>tot iam abiere dies, cum me nec cura theatri
<lb/>nec tetigit Campi, nec mea mensa iuvat.
<lb/>at pudeat certe, pudeat! nisi forte, quod aiunt,
<lb/>turpis amor surdis auribus esse solet.
<lb/>cerne ducem, modo qui fremitu complevit inani
<lb/>Actia damnatis aequora militibus:
<lb/>hunc infamis arnor versis dare terga carinis
<lb/>iussit et extremo quaerere in orbe fugam.
<lb/>Caesaris haec virtus et gloria Caesaris haec est:
<lb/>illa, qua vicit, condidit arma manu.
<lb/>sed quascumque tibi vestis, quoscumque smaragdos,
<lb/>quosve dedit flavo lumine chrysolithos,
<lb/>haec videam rapidas in vanum ferre procellas:
<lb/>quae tibi terra, velim, quae tibi fiat aqua.
<lb/>non semper placidus periuros ridet amantis
<lb/>Iuppiter et surda neglegit aure preces.
<lb/>vidistis toto sonitus percurrere caelo,
<lb/>fulminaque aetheria desiluisse domo:
<lb/>non haec Pleiades faciunt neque aquosus Orion,
<lb/>nec sic de nihilo fulminis ira cadit;
<lb/>periuras tunc ille solet punire puellas,
<lb/>deceptus quoniam flevit et ipse deus.
<lb/>quare ne tibi sit tanti Sidonia vestis,
<lb/>ut timeas, quotiens nubilus Auster erit.
</p></div2>

<div2 type="poem" n="17"><p>
<lb/>mentiri noctem, promissis ducere amantem,
<lb/>hoc erit infectas sanguine habere manus!
<lb/>horum ego sum vates, quotiens desertus amaras
<lb/>explevi noctes, fractus utroque toro.
<lb/>vel tu Tantalea moveare ad flumina sorte,
<lb/>ut liquor arenti fallat ab ore sitim;
<lb/>vel tu Sisyphios licet admirere labores,
<lb/>difficile ut toto monte volutet onus;
<lb/>durius in terris nihil est quod vivat amante,
<lb/>nec, modo si sapias, quod minus esse velis.
<lb/>quem modo felicem invidia admirante ferebant,
<lb/>nunc decimo admittor vix ego quoque die.
<lb/>nunc iacere e duro corpus iuvat, impia, saxo,
<lb/>sumere et in nostras trita venena manus;
<lb/>nec licet in triviis sicca requiescere luna,
<lb/>aut per rimosas mittere verba fores.
<lb/>quod quamvis ita sit, dominam mutare cavebo:
<lb/>tum flebit, cum in me senserit esse fidem.
</p></div2>

<div2 type="poem" n="18a"><p>
<lb/>assiduae multis odium peperere querelae:
<lb/>frangitur in tacito femina saepe viro.
<lb/>si quid vidisti, semper vidisse negato!
<lb/>aut si quid doluit forte, dolere nega!
</p></div2>

<div2 type="poem" n="18b"><p>
<lb/>quid mea si canis aetas candesceret annis,
<lb/>et faceret scissas languida ruga genas?
<lb/>at non Tithoni spernens Aurora senectam
<lb/>desertum Eoa passa iacere domo est:
<lb/>illum saepe suis decedens fovit in ulnis
<lb/>quam prius adiunctos sedula lavit equos;
<lb/>illum ad vicinos cum amplexa quiesceret Indos,
<lb/>maturos iterum est questa redire dies;
<lb/>illa deos currum conscendens dixit iniquos,
<lb/>invitum et terris praestitit officium.
<lb/>cui maiora senis Tithoni gaudia vivi,
<lb/>quam gravis amisso Memnone luctus erat.
<lb/>cum sene non puduit talem dormire puellam
<lb/>et canae totiens oscula ferre comae.
<lb/>at tu etiam iuvenem odisti me, perfida, cum sis
<lb/>ipsa anus haud longa curva futura die.
<lb/>quin ego deminuo curam, quod saepe Cupido
<lb/>huic malus esse solet, cui bonus ante fuit.
</p></div2>

<div2 type="poem" n="18c"><p>
<lb/>nunc etiam infectos demens imitare Britannos,
<lb/>ludis et externo tincta nitore caput?
<lb/>ut natura dedit, sic omnis recta figura est:
<lb/>turpis Romano Belgicus ore color.
<lb/>illi sub terris fiant mala multa puellae,
<lb/>quae mentita suas vertit inepta comas!
<lb/>deme: mihi certe poteris formosa videri,
<lb/>mi formosa sat es, si modo saepe venis.
<lb/>an si caeruleo quaedam sua tempora fuco
<lb/>tinxerit, idcirco caerula forma bona est?
<lb/>cum tibi nec frater nec sit tibi filius ullus,
<lb/>frater ego et tibi sim filius unus ego.
<lb/>ipse tuus semper tibi sit custodia lectus,
<lb/>nec nimis ornata fronte sedere velis.
<lb/>credam ego narranti, noli committere, famae:
<lb/>et terram mmor transilit et maria.
</p></div2>

<div2 type="poem" n="19"><p>
<lb/>ETSI me invito discedis, Cynthia, Roma,
<lb/>laetor quod sine me devia rura coles.
<lb/>nullus erit castis iuvenis corruptor in agris,
<lb/>qui te blanditiis non sinat esse probam;
<lb/>nulla neque ante tuas orietur rixa fenestras,
<lb/>nec tibi clamatae somnus amarus erit.
<lb/>sola eris et solos spectabis, Cynthia, montis
<lb/>et pecus et finis pauperis agricolae.
<lb/>illic te nulli poterunt corrumpere ludi,
<lb/>fanaque peccatis plurima causa tuis.
<lb/>illic assidue tauros spectabis arantis,
<lb/>et vitem docta ponere falce comas;
<lb/>atque ibi rara feres inculto tura sacello,
<lb/>haedus ubi agrestis corruet ante focos;
<lb/>protinus et nuda choreas imitabere sura;
<lb/>omnia ab externo sint modo tuta viro.
<lb/>ipse ego venabor: iam nunc me sacra Dianae
<lb/>suscipere et Veneris ponere vota iuvat.
<lb/>incipiam captare feras et reddere pinu
<lb/>cornua et audaces ipse monere canis;
<lb/>non tamen ut vastos ausim temptare leones
<lb/>aut celer agrestis comminus ire sues.
<lb/>haec igitur mihi sit lepores audacia mollis
<lb/>excipere et structo figere avem calamo,
<lb/>qua formosa suo Clitumnus flumina luco
<lb/>integit, et niveos abluit unda boves.
<lb/>tu quotiens aliquid conabere, vita, memento
<lb/>venturum paucis me tibi Luciferis.
<lb/>hic me nec solae poterunt avertere silvae,
<lb/>nec vaga muscosis flumina fusa iugis,
<lb/>quin ego in assidua mutem tua nomina lingua:
<lb/>absenti nemo non nocuisse velit.
</p></div2>

<div2 type="poem" n="20"><p>
<lb/>QVID fles abducta gravius Briseide? quid fles
<lb/>anxia captiva tristius Andromacha?
<lb/>quidve mea de fraude deos, insana, fatigas?
<lb/>quid quereris nostram sic cecidisse fidem?
<lb/>non tam nocturna volucris funesta querela
<lb/>Attica Cecropiis obstrepit in foliis,
<lb/>nec tantum Niobe, bis sex ad busta superba,
<lb/>sollicito lacrimans defluit a Sipylo.
<lb/>me licet aeratis astringant bracchia nodis,
<lb/>sint tua vel Danaes condita membra domo,
<lb/>in te ego et aeratas rumpam, mea vita, catenas,
<lb/>ferratam Danaes transiliamque domum.
<lb/>de te quodcumque, ad surdas mihi dicitur auris:
<lb/>tu modo ne dubita de gravitate mea.
<lb/>ossa tibi iuro per matris et ossa parentis
<lb/>(si fallo, cinis heu sit mihi uterque gravis!)
<lb/>me tibi ad extremas mansurum, vita, tenebras:
<lb/>ambos una fides auferet, una dies.
<lb/>quod si nec nomen nec me tua forma teneret,
<lb/>posset servitium mite tenere tuum.
<lb/>septima iam plenae deducitur orbita lunae,
<lb/>cum de me et de te compita nulla tacent:
<lb/>interea nobis non numquam ianua mollis,
<lb/>non numquam lecti copia facta tui.
<lb/>nec mihi muneribus nox ulla est empta beatis:
<lb/>quidquid eram, hoc animi gratia magna tui.
<lb/>cum te tam multi peterent, tu me una petisti:
<lb/>possum ego naturae non meminisse tuae?
<lb/>tum me vel tragicae vexetis Erinyes, et me
<lb/>inferno damnes, Aeace, iudicio,
<lb/>atque inter Tityi volucris mea poena vagetur,
<lb/>tumque ego Sisyphio saxa labore geram!
<lb/>nec tu supplicibus me sis venerata tabellis:
<lb/>ultima talis erit quae mea prima fides.
<lb/>hoc mihi perpetuo ius est, quod solus amator
<lb/>nec cito desisto nec temere incipio.
</p></div2>

<div2 type="poem" n="21"><p>
<lb/>A QVANTVM de me Panthi tibi pagina finxit,
<lb/>tantum illi Pantho ne sit amica Venus!
<lb/>sed tibi iam videor Dodona verior augur.
<lb/>uxorem ille tuus pulcher amator habet!
<lb/>tot noctes periere: nihil pudet? aspice, cantat
<lb/>liber: tu nimium credula, sola iaces.
<lb/>et nunc inter eos tu sermo es, te ille superbus
<lb/>dicit se invito saepe fuisse domi.
<lb/>dispeream, si quicquam aliud quam gloria de te
<lb/>quaeritur: has laudes ille maritus habet.
<lb/>Colchida sic hospes quondam decepit Iason:
<lb/>eiecta est (tenuit namque Creusa) domo.
<lb/>sic a Dulichio iuvene est elusa Calypso:
<lb/>vidit amatorem pandere vela suum.
<lb/>a nimium faciles aurem praebere puellae,
<lb/>discite desertae non temere esse bonae!
<lb/>huic quoque, qui restat, iam pridem quaeritur alter
<lb/>experta in primo, stulta, cavere potes.
<lb/>nos quocumque loco, nos omni tempore tecum
<lb/>sive aegra pariter sive valellte sumus.
</p></div2>

<div2 type="poem" n="22a"><p>
<lb/>Scis here mi multas pariter placuisse puellas;
<lb/>scis mihi, Demophoon, multa venire mala.
<lb/>nulla meis frustra lustrantur compita plantis;
<lb/>o nimis exitio nata theatra meo,
<lb/>sive aliquis molli diducit candida gestu
<lb/>bracchia, seu varios incinit ore modos!
<lb/>interea nostri quaerunt sibi vulnus ocelli,
<lb/>candida non tecto pectore si qua sedet,
<lb/>sive vagi crines puris in frontibus errant,
<lb/>Indica quos medio vertice gemma tenet.
<lb/>quae si forte aliquid vultu mihi dura negarat,
<lb/>frigida de tota fronte cadebat aqua.
<lb/>quaeris, Demophoon, cur sim tam mollis in omnis?
<lb/>quod quaeris, 'quare' non habet ullus amor.
<lb/>cur aliquis sacris laniat sua bracchia cultris
<lb/>et Phrygis insanos caeditur ad numeros?
<lb/>uni cuique dedit vitium natura creato:
<lb/>mi fortuna aliquid semper amare dedit.
<lb/>me licet et Thamyrae cantoris fata sequantur,
<lb/>numquam ad formosas, invide, caecus ero.
<lb/>sed tibi si exilis videor tenuatus in artus,
<lb/>falleris: haud umquam est culta labore Venus.
<lb/>percontere licet: saepe est experta puella
<lb/>officium tota nocte valere meum.
<lb/>Iuppiter Alcmenae geminas requieverat Arctos,
<lb/>et caelum noctu bis sine rege fuit;
<lb/>nec tamen idcirco languens ad fulmina venit:
<lb/>nullus amor vires eripit ipse suas.
<lb/>quid? cum e complexu Briseidos iret Achilles,
<lb/>num fugere minus Thessala tela Phryges?
<lb/>quid? ferus Andromachae lecto cum surgeret Hector?
<lb/>bella Mycenaeae non timuere rates?
<lb/>ille vel hic classis poterant vel perdere muros:
<lb/>hic ego Pelides, hic ferus Hector ego.
<lb/>aspice uti caelo modo sol modo luna ministret:
<lb/>sic etiam nobis una puella parum est.
<lb/>altera me cupidis teneat foveatque lacertis,
<lb/>altera si quando non sinit esse locum;
<lb/>aut si forte irata meo sit facta ministro,
<lb/>ut sciat esse aliam, quae velit esse mea!
<lb/>nam melius duo defendunt retinacula navim,
<lb/>tutius et geminos anxia mater alit.
</p></div2>

<div2 type="poem" n="22b"><p>
<lb/>aut si es dura, nega: sin es non dura, venito!
<lb/>quid iuvat haec nullo ponere verba loco?
<lb/>hic unus dolor est ex omnibus acer amanti,
<lb/>speranti subito si qua venire negat.
<lb/>quanta illum toto versant suspiria lecto,
<lb/>cum recipi, quae non venerit, ipsa vetat?
<lb/>et rursus puerum quaerendo audita fatigat,
<lb/>quem, quae scire timet, quaerere fata iubet.
</p></div2>

<div2 type="poem" n="23"><p>
<lb/>cui fugienda fuit indocti semita vulgi,
<lb/>ipsa petita lacu nunc mihi dulcis aqua est.
<lb/>ingenuus quisquam alterius dat munera servo,
<lb/>ut promissa suae verba ferat dominae?
<lb/>et quaerit totiens 'Quaenam nunc porticus illam
<lb/>integit?' et 'Campo quomovet illa pedes?'
<lb/>deinde, ubi pertuleris, quos dicit fama labores
<lb/>Herculis, ut scribat 'Muneris ecquid habes?'
<lb/>cernere uti possis vultum custodis amari,
<lb/>captus et immunda saepe latere casa?
<lb/>quam care semel in toto nox vertitur anno!
<lb/>a pereant, si quos ianua clausa iuvat!
<lb/>contra, reiecto quae libera vadit amictu,
<lb/>custodum et nullo saepta timore, placet?
<lb/>cui saepe immundo Sacra conteritur Via socco,
<lb/>nec sinit esse moram, si quis adire velit;
<lb/>differet haec numquam, nec poscet garrula, quod
<lb/>astrictus ploret saepe dedisse pater,
<lb/>nec dicet ' Timeo, propera iam surgere, quaeso:
<lb/>infelix, hodie vir mihi rure venit.'
<lb/>et quas Euphrates et quas mihi misit Orontes,
<lb/>me iuerint: nolim furta pudica tori;
<lb/>libertas quoniam nulli iam restat amanti:
<lb/>nullus liber erit, si quis amare volet.
</p></div2>

<div2 type="poem" n="24a"><p>
<lb/>'tu loqueris, cum sis iam noto fabula libro
<lb/>et tua sit toto Cynthia lecta foro?'
<lb/>cui non his verbis aspergat tempora sudor?
<lb/>aut pudor ingenuus, aut reticendus amor
<lb/>quod si tam facilis spiraret Cynthia nobis,
<lb/>non ego nequitiae dicerer esse caput,
<lb/>nec sic per totam infamis traducerer urbem,
<lb/>urerer et quamvis, nomine verba darem.
<lb/>quare ne tibi sit mirum me quaerere vilis:
<lb/>parcius infamant: num tibi causa levis?
<lb/> <gap/> 
<lb/>et modo pavonis caudae flabella superbae
<lb/>et manibus dura frigus habere pila,
<lb/>et cupit iratum talos me poscere eburnos,
<lb/>quaeque nitent Sacra vilia dona Via.
<lb/>a peream, si me ista movent dispendia, sed me
<lb/>fallaci dominae iam pudet esse iocum!
</p></div2>

<div2 type="poem" n="24b"><p>
<lb/>HOC erat in primis quod me gaudere iubebas?
<lb/>tam te formosam non pudet esse levem?
<lb/>una aut altera nox nondum est in amore peracta,
<lb/>et dicor lecto iam gravis esse tuo.
<lb/>me modo laudabas et carmina nostra legebas:
<lb/>ille tuus pennas tam cito vertit amor?
<lb/>contendat mecum ingenio, contendat et arte,
<lb/>in primis una discat amare domo:
<lb/>si libitum tibi erit, Lernaeas pugnet ad hydras
<lb/>et tibi ab Hesperio mala dracone ferat,
<lb/>taetra venena libens et naufragus ebibat undas,
<lb/>et numquam pro te deneget esse miser:
<lb/>(quos utinam in nobis, vita, experiare labores!)
<lb/>iam tibi de timidis iste protervus erit,
<lb/>qui nunc se in tumidum iactando venit honorem:
<lb/>discidium vobis proximus annus erit.
<lb/>at me non aetas mutabit tota Sibyllae,
<lb/>non labor Alcidae, non niger ille dies.
<lb/>tu mea compones et dices 'Ossa, Properti,
<lb/>haec tua sunt? eheu tu mihi certus eras,
<lb/>certus eras eheu, quamvis nec sanguine avito
<lb/>nobilis et quamvis non ita dives eras.'
<lb/>nil ego non patiar, numquam me iniuria mutat:
<lb/>ferre ego formosam nullum onus esse puto.
<lb/>credo ego non paucos ista periisse figura,
<lb/>credo ego sed multos non habuisse fidem.
<lb/>parvo dilexit spatio Minoida Theseus,
<lb/>Phyllida Demophoon, hospes uterque malus.
<lb/>iam tibi Iasonia nota est Medea carina
<lb/>et modo servato sola relicta viro.
<lb/>dura est quae multis simulatum fingit amorem,
<lb/>et se plus uni si qua parare potest.
<lb/>noli nobilibus, noli conferre beatis:
<lb/>vix venit, extremo qui legat ossa die.
<lb/>hi tibi nos erimus: sed tu potius precor ut me
<lb/>demissis plangas pectora nuda comis.
</p></div2>

<div2 type="poem" n="25"><p>
<lb/>unica nata meo pulcherrima cura dolori,
<lb/>excludit quoniam sors mea 'saepe veni,'
<lb/>ista meis fiet notissima forma libellis,
<lb/>Calve, tua venia, pace, Catulle, tua.
<lb/>miles depositis annosus secubat armis,
<lb/>grandaevique negant ducere aratra boves,
<lb/>putris et in vacua requiescit navis harena,
<lb/>et vetus in templo bellica parma vacat:
<lb/>at me ab amore tuo deducet nulla senectus,
<lb/>sive ego Tithonus sive ego Nestor ero.
<lb/>nonne fuit satius duro servire tyranno
<lb/>et gemere in tauro, saeve Perille, tuo?
<lb/>Gorgonis et satius fuit obdurescere vultu,
<lb/>Caucasias etiam si pateremur avis.
<lb/>sed tamen obsistam. teritur robigine mucro
<lb/>ferreus et parvo saepe liquore silex:
<lb/>at nullo dominae teritur sub crimine amor, qui
<lb/>restat et immerita sustinet aure minas.
<lb/>ultro contemptus rogat, et peccasse fatetur
<lb/>laesus, et invitis ipse redit pedibus.
<lb/>tu quoque, qui pleno fastus assumis amore,
<lb/>credule, nulla diu femina pondus habet.
<lb/>an quisquam in mediis persolvit vota procellis.
<lb/>cum saepe in portu fracta carina natet?
<lb/>aut prius infecto deposcit praemia cursu,
<lb/>septima quam metam triverit arte rota?
<lb/>mendaces ludunt flatus in amore secundi:
<lb/>si qua venit sero, magna ruina venit.
<lb/>tu tamen interea, quamvis te diligat illa,
<lb/>in tacito cohibe gaudia clausa sinu.
<lb/>namque in armore suo semper sua maxima cuique
<lb/>nescio quo pacto verba nocere solent.
<lb/>quamvis te persaepe vocet, semel ire memento:
<lb/>invidiam quod habet, non solet esse diu.
<lb/>at si saecla forent antiquis grata puellis,
<lb/>essem ego quod nunc tu: tempore vincor ego.
<lb/>non tamen ista meos mutabunt saecula mores:
<lb/>unus quisque sua noverit ire via.
<lb/>at, vos qui officia in multos revocatis amores,
<lb/>quantus sic cruciat lumina vestra dolor!
<lb/>vidistis pleno teneram candore puellam,
<lb/> vidistis fuscam, ducit uterque color;
<lb/>vidistis quandam Argiva prodire figura,
<lb/>vidistis nostras, utraque forma rapit;
<lb/>illaque plebeio vel sit sandycis amictu:
<lb/>haec atque illa mali vulneris una via est.
<lb/>cum satis una tuis insomnia portet ocellis,
<lb/>una sat est cuivis femina multa mala.
</p></div2>

<div2 type="poem" n="26a"><p>
<lb/>VIDI te in somnis fracta, mea vita, carina
<lb/>Ionio lassas ducere rore manus,
<lb/>et quaecumque in me fueras mentita fateri,
<lb/>nec iam umore gravis tollere posse comas,
<lb/>qualem purpureis agitatam fluctibus Hellen,
<lb/>aurea quam molli tergore vexit ovis.
<lb/>quam timui, ne forte tuum mare nomen haberet,
<lb/>atque tua labens navita fleret aqua!
<lb/>quae tum ego Neptuno, quae tum cum Castore fratri,
<lb/>quaeque tibi excepi, iam dea, Leucothoe!
<lb/>at tu vix primas extollens gurgite palmas
<lb/>saepe meum nomen iam peritura vocas.
<lb/>quod si forte tuos vidisset Glaucus ocellos,
<lb/>esses Ionii facta puella maris,
<lb/>et tibi ob invidiam Nereides increpitarent,
<lb/>candida Nesaee, caerula Cymothoe.
<lb/>sed tibi subsidio delphinum currere vidi,
<lb/>qui, puto, Arioniam vexerat ante lyram.
<lb/>iamque ego conabar summo me mittere saxo,
<lb/>cum mihi discussit talia visa metus.
</p></div2>

<div2 type="poem" n="26b"><p>
<lb/>NUNC admirentur quod tam mihi pulchra puella
<lb/>serviat et tota dicar in urbe potens!
<lb/>non, si Cambysae redeant et flumina Croesi,
<lb/>dicat ' De nostro surge, poeta, toro.'
<lb/>nam mea cum recitat, dicit se odisse beatos:
<lb/>carmina tam sancte nulla puella colit.
<lb/>multum in amore fides, multum constantia prodest:
<lb/>qui dare multa potest, multa et amare potest
<lb/>  <gap/> 
<lb/>seu mare per longum mea cogitet ire puella,
<lb/>hanc sequar et fidos una aget aura duos.
<lb/>unum litus erit sopitis unaque tecto
<lb/>arbor, et ex una saepe bibemus aqua;
<lb/>et tabula una duos poterit componere amantis,
<lb/>prora cubile mihi seu mihi puppis erit.
<lb/>omnia perpetiar: saevus licet urgeat Eurus ;
<lb/>velaque in incertum frigidus Auster agat;
<lb/>quicumque et venti miserum vexastis Vlixem
<lb/>et Danaum Euboico litore mille ratis;
<lb/>et qui movistis duo litora, cum ratis Argo
<lb/>dux erat ignoto missa columba mari.
<lb/>illa meis tantum non umquam desit ocellis,
<lb/>incendat navem Iuppiter ipse licet.
<lb/>certe isdem nudi pariter iactabimur oris.
<lb/>me licet unda ferat, te modo terra tegat.
<lb/>sed non Neptunus tanto crudelis amori,
<lb/>Neptunus fratri par in amore Iovi:
<lb/>testis Amymone, latices dum ferret, in arvis
<lb/>compressa, et Lernae pulsa tridente palus.
<lb/>iam deus amplexu votum persolvit, at illi
<lb/>aurea divinas urna profudit aquas.
<lb/>crudelem et Borean rapta Orithyia negavit:
<lb/>hic deus et terras et maria alta domat
<lb/>crede mihi, nobis mitescet Scylla, nec umquam
<lb/>alternante vacans vasta Charybdis aqua;
<lb/>ipsaque sidera erunt nullis obscura tenebris,
<lb/>purus et Orion, purus et Haedus erit.
<lb/>quod mihi si ponenda tuo sit corpore vita,
<lb/>exitus hic nobis non inhonestus erit.
</p></div2>

<div2 type="poem" n="27"><p>
<lb/>AT VOS incertam, mortales, funeris horam
<lb/>quaeritis, et qua sit mors aditura via;
<lb/>quaeritis et caelo Phoenicum inventa sereno,
<lb/>quae sit stella homini commoda quaeque mala!
<lb/>seu pedibus Parthos sequimur seu classe Britannos,
<lb/>et maris et terrae caeca pericla viae;
<lb/>rursus et obiectum flemus caput esse tumultu
<lb/>cum Mavors dubias miscet utrimque manus;
<lb/> <gap/> 
<lb/>praeterea domibus flammam domibusque ruinas,
<lb/>neu subeant labris pocula nigra tuis.
<lb/>solus amans novit, quando periturus et a qua
<lb/>morte, neque hic Boreae flabra neque arma timet.
<lb/>iam licet et Stygia sedeat sub harundine remex,
<lb/>cernat et infernae tristia vela ratis:
<lb/>si modo clamantis revocaverit aura puellae,
<lb/>concessum nulla lege redibit iter.
</p></div2>

<div2 type="poem" n="28a"><p>
<lb/>IVPPITER, affectae tandem miserere puellae:
<lb/>tam formosa tuum mortua crimen erit.
<lb/>hoc tibi vel poterit coniunx ignoscere Iuno:
<lb/>frangitur et Iuno, si qua puella perit.
<lb/>venit enim tempus, quo torridus aestuat aer,
<lb/>incipit et sicco fervere terra Cane.
<lb/>sed non tam ardoris culpa est neque crimina caeli
<lb/>quam totiens sanctos non habuisse deos.
<lb/>hoc perdit miseras, hoc perdidit ante puellas:
<lb/>quidquid iurarunt, ventus et unda rapit.
<lb/>num sibi collatam doluit Venus? illa peraeque
<lb/>prae se formosis invidiosa dea est.
<lb/>an contempta tibi Iunonis templa Pelasgae?
<lb/>Palladis aut oculos ausa negare bonos?
<lb/>semper, formosae, non nostis parcere verbis.
<lb/>hoc tibi lingua nocens, hoc tibi forma dedit.
<lb/>sed tibi vexatae per multa pericula vitae
<lb/>extremo venit mollior hora die.
<lb/>Io versa caput primos mugiverat annos:
<lb/>nunc dea, quae Nili flumina vacca bibit.
<lb/>Ino etiam prima terris aetate vagata est:
<lb/>hanc miser implorat navita Leucothoen.
<lb/>Andromede monstris fuerat devota marinis:
<lb/>haec eadem Persei nobilis uxor erat.
<lb/>Callisto Arcadios erraverat ursa per agros:
<lb/>haec nocturna suo sidere vela regit.
<lb/>quod si forte tibi properarint fata quietem,
<lb/>illa sepulturae fata beata tuae,
<lb/>narrabis Semelae, quo sit formosa periclo,
<lb/>credet et illa, suo docta puella malo;
<lb/>et tibi Maeonias omnis heroidas inter
<lb/>primus erit nulla non tribuente locus.
<lb/>nunc, utcumque potes, fato gere saucia morem:
<lb/>et deus et durus vertitur ipse dies.
</p></div2>

<div2 type="poem" n="28b"><p>
<lb/>DEFICIVNT magico torti sub carmine rhombi,
<lb/>et iacet exstincto laurus adusta foco;
<lb/>et iam Luna negat totiens descendere caelo,
<lb/>nigraque funestum concinit omen avis.
<lb/>una ratis fati nostros portabit amores
<lb/>caerula ad infernos velificata lacus.
<lb/>sed non unius, quaeso, miserere duorum!
<lb/>vivam, si vivet; si cadet illa, cadam.
<lb/>pro quibus optatis sacro me carmine damno:
<lb/>scribam ego 'Per magnum est salva puella Iovem';
<lb/>ante tuosque pedes illa ipsa operata sedebit,
<lb/>narrabitque sedens longa pericla sua.
</p></div2>

<div2 type="poem" n="28c"><p>
<lb/>HAEC tua, Persephone, maneat clementia, nec tu,
<lb/>Persephonae coniunx, saevior esse velis.
<lb/>sunt apud infernos tot milia formosarum:
<lb/>pulchra sit in superis, si licet, una locis!
<lb/>vobiscum est Iope, vobiscum candida Tyro,
<lb/>vobiscum Europe nec proba Pasiphae,
<lb/>et quot Troia tulit vetus et quot Achaia formas,
<lb/>et Thebae et Priami diruta regna senis:
<lb/>et quaecumque erat in numero Romana puella,
<lb/>occidit: has omnis ignis avarus habet.
<lb/>nec forma aeternum aut cuiquam est fortuna perennis:
<lb/>longius aut propius mors sua quemque manet.
<lb/>tu quoniam es, mea lux, magno dimissa periclo,
<lb/>munera Dianae debita redde choros,
<lb/>redde etiam excubias divae nunc, ante iuvencae;
<lb/>votivas noctes, ei mihi solve decem!
</p></div2>

<div2 type="poem" n="29a"><p>
<lb/>HESTERNA, mea lux, cum potus nocte vagarer,
<lb/>nec me servorum duceret ulla manus,
<lb/>obvia nescio quot pueri mihi turba minuta
<lb/>venerat (hos vetuit me numerare timor);
<lb/>quorum alii faculas, alii retinere sagittas,
<lb/>pars etiam visa est vincla parare mihi.
<lb/>sed nudi fuerant. quorum lascivior unus,
<lb/>'Arripite hunc,' inquit, 'iam bene nostis eum
<lb/>hic erat, hunc mulier nobis irata locavit.'
<lb/>dixit, et in collo iam mihi nodus erat.
<lb/> <gap/> <lb/>hic alter iubet in medium propellere, at alter,
<lb/>'Intereat, qui nos non putat esse deos!
<lb/>haec te non meritum totas exspectat in horas:
<lb/>at tu nescio quas quaeris, inepte, fores.
<lb/>quae cum Sidoniae nocturna ligamina mitrae
<lb/>solverit atque oculos moverit illa gravis,
<lb/>afflabunt tibi non Arabum de gramine odores,
<lb/>sed quos ipse suis fecit Amor manibus.
<lb/>parcite iam, fratres, iam certos spondet amores;
<lb/>et iam ad mandatam venimus ecce domum.'
<lb/>atque ita me iniecto dixerunt rursus amictu:
<lb/>'I nunc et noctes disce manere domi.'
</p></div2>

<div2 type="poem" n="29b"><p>
<lb/>MANE erat, et volui, si sola quiesceret illa,
<lb/>visere: at in lecto Cynthia sola fuit.
<lb/>obstipui: non illa mihi formosior umquam
<lb/>visa, neque ostrina cum fuit in tunica,
<lb/>ibat et hinc castae narratum somnia Vestae,
<lb/>neu sibi neve mihi quae nocitura forent:
<lb/>talis visa mihi somno dimissa recenti.
<lb/>heu quantum per se candida forma valet!
<lb/>'Quid tu matutinus,' ait 'speculator amicae,
<lb/>me similem vestris moribus esse putas?
<lb/>non ego tam facilis: sat erit mihi cognitus unus,
<lb/>vel tu vel si quis verior esse potest.
<lb/>apparent non ulla toro vestigia presso,
<lb/>signa volutantis nec iacuisse duos.
<lb/>aspice ut in toto nullus mihi corpore surgat
<lb/>spiritus admisso notus adulterio.'
<lb/>dixit, et opposita propellens savia dextra
<lb/>prosilit in laxa nixa pedem solea.
<lb/>sic ego tarn sancti custos deludor amoris:
<lb/>ex illo felix nox mihi nulla fuit.
</p></div2>

<div2 type="poem" n="30a"><p>
<lb/>QVO fugis a demens? nulla est fuga: tu licet usque
<lb/>ad Tanain fugias, usque sequetur Amor.
<lb/>non si Pegaseo vecteris in aere dorso,
<lb/>nec tibi si Persei moverit ala pedes;
<lb/>vel si te sectae rapiant talaribus aurae,
<lb/>nil tibi Mercurii proderit alta via
<lb/>instat semper Amor supra caput, instat amanti,
<lb/>et gravis ipse super libera colla sedet.
<lb/>excubat ille acer custos et tollere numquam
<lb/>te patietur humo lumina capta semel.
<lb/>et iam si pecces, deus exorabilis ille est
<lb/>si modo praesentis viderit esse preces.
</p></div2>

<div2 type="poem" n="30b"><p>
<lb/>ISTA senes licet accusent convivia duri:
<lb/>nos modo propositum, vita, teramus iter
<lb/>illorum antiquis onerantur legibus aures:
<lb/>hic locus est in quo, tibia docta, sones,
<lb/>quae non iure vado Maeandri iacta natasti,
<lb/>turpia cum faceret Palladis ora tumor.
<lb/>non tamen immerito! Phrygias nunc ire per undas
<lb/>et petere Hyrcani litora nota maris,
<lb/>spargere et alterna communis caede Penatis
<lb/>et ferre ad patrios praemia dira Lares!
<lb/>una contentum pudeat me vivere amica?
<lb/>hoc si crimen erit, crimen Amoris erit:
<lb/>mi nemo obiciat. libeat tibi, Cynthia, mecum
<lb/>rorida muscosis antra tenere iugis.
<lb/>illic aspicies scopulis haerere Sorores
<lb/>et canere antiqui dulcia furta Iovis,
<lb/>ut Semela est combustus, ut est deperditus Io,
<lb/>denique ut ad Troiae tecta volarit avis.
<lb/>quod si nemo exstat qui vicerit Alitis arma,
<lb/>communis culpae cur reus unus agor?
<lb/>nec tu Virginibus reverentia moveris ora:
<lb/>hic quoque non nescit quid sit amare chorus;
<lb/>si tamen Oeagri quaedam compressa figura
<lb/>Bistoniis olim rupibus accubuit.
<lb/>hic ubi me prima statuent in parte choreae,
<lb/>et medius docta cuspide Bacchus erit,
<lb/>tum capiti sacros patiar pendere corymbos:
<lb/>nam sine te nostrum non valet ingenium.
</p></div2>

<div2 type="poem" n="31"><p>
<lb/>QVAERIS, cur veniam tibi tardior? aurea Phoebi
<lb/>porticus a magno Caesare aperta fuit.
<lb/>tantam erat in speciem Poenis digesta columnis,
<lb/>inter quas Danai femina turba senis.
<lb/>hic equidem Phoebo visus mihi pulchrior ipso
<lb/>marmoreus tacita carmen hiare lyra;
<lb/>atque aram circum steterant armenta Myronis,
<lb/>quattuor artificis, vivida signa, boves.
<lb/>tum medium claro surgebat marmore templum,
<lb/>et patria Phoebo carius Ortygia:
<lb/>in quo Solis erat supra fastigia currus;
<lb/>et valvae, Libyci nobile dentis opus,
<lb/>altera deiectos Parnasi vertice Gallos,
<lb/>altera maerebat funera Tantalidos.
<lb/>deinde inter matrem deus ipse interque sororem
<lb/>Pythius in longa carmina veste sonat.
</p></div2>

<div2 type="poem" n="32"><p>
<lb/>QUI videt, is peccat: qui te non viderit ergo,
<lb/>non cupiet: facti lumina crimen habent.
<lb/>nam quid Praenesti dubias, o Cynthia, sortis,
<lb/>quid petis Aeaei moenia Telegoni?
<lb/>cur ita te Herculeum deportant esseda Tibur?
<lb/>Appia cur totiens te via Lanuvium?
<lb/>hoc utinam spatiere loco, quodcumque vacabis,
<lb/>Cynthia' sed tibi me credere turba vetat,
<lb/>cum videt accensis devotam currere taedis
<lb/>in nemus et Triviae lumina ferre deae.
<lb/>scilicet umbrosis sordet Pompeia columnis
<lb/>porticus, aulaeis nobilis Attalicis,
<lb/>et platanis creber pariter surgentibus ordo,
<lb/>flumina sopito quaeque Marone cadunt,
<lb/>et leviter nymphis tota crepitantibus urbe
<lb/>cum subito Triton ore recondit aquam.
<lb/>falleris, ista tui furtum via monstrat amoris:
<lb/>non urbem, demens, lumina nostra fugis!
<lb/>nil agis, insidias in me componis inanis,
<lb/>tendis iners docto retia nota mihi.
<lb/>sed de me minus est: famae iactura pudicae
<lb/>tanta tibi miserae, quanta meretur, erit.
<lb/>nuper enim de te nostras me laedit ad auris
<lb/>rumor, et in tota non bonus urbe fuit.
<lb/>sed tu non debes inimicae credere linguae:
<lb/>semper formosis fabula poena fuit.
<lb/>non tua deprenso damnata est fama veneno:
<lb/>testis eris puras, Phoebe, videre manus.
<lb/>sin autem longo nox una aut altera lusu
<lb/>consumpta est, non me crimina parva movent.
<lb/>Tyndaris externo patriam mutavit amore,
<lb/>et sine decreto viva reducta domum est.
<lb/>ipsa Venus fertur corrupta libidine Martis,
<lb/>nec minus in caelo semper honesta fuit.
<lb/>quamvis Ida Parim pastorem dicat amasse
<lb/>atque inter pecudes accubuisse deam,
<lb/>hoc et Hamadryadum spectavit turba sororum
<lb/>Silenique senes et pater ipse chori;
<lb/>cum quibus Idaeo legisti poma sub antro,
<lb/>supposita excipiens, Nai, caduca manu.
<lb/>an quisquam in tanto stuprorum examine quaerit
<lb/>'Cur haec tam dives? quis dedit? unde dedit?'
<lb/>o nimium nostro felicem tempore Romam,
<lb/>si contra mores una puella facit!
<lb/>haec eadem ante illam iam impune et Lesbia fecit:
<lb/>quae sequitur, certe est invidiosa minus.
<lb/>qui quaerit Tatios veteres durosque Sabinos,
<lb/>hic posuit nostra nuper in urbe pedem.
<lb/>tu prius et fluctus poteris siccare marinos,
<lb/>altaque mortali deligere astra manu,
<lb/>quam facere, ut nostrae nolint peccare puellae:
<lb/>hic mos Saturno regna tenente fuit,
<lb/>et cum Deucalionis aquae fluxere per orbem,
<lb/>et post antiquas Deucalionis aquas.
<lb/>dic mihi, quis potuit lectum servare pudicum,
<lb/>quae dea cum solo vivere sola deo?
<lb/>uxorem quondam magni Minois, ut aiunt,
<lb/>corrupit torui candida forma bovis;
<lb/>nec minus aerato Danae circumdata muro
<lb/>non potuit magno casta negare Iovi.
<lb/>quod si tu Graias es tuque imitata Latinas,
<lb/>semper vive meo libera iudicio!
</p></div2>

<div2 type="poem" n="33a"><p>
<lb/>TRISTIA iam redeunt iterum sollemnia nobis:
<lb/>Cynthia iam noctes est operata decem.
<lb/>atque utinam pereant, Nilo quae sacra tepente
<lb/>misit matronis Inachis Ausoniis!
<lb/>quae dea tam cupidos totiens divisit amantis,
<lb/>quaecumque illa fuit, semper amara fuit.
<lb/>tu certe Iovis occultis in amoribus, Io,
<lb/>sensisti multas quid sit inire vias,
<lb/>cum te iussit habere puellam cornua Iuno
<lb/>et pecoris duro perdere verba sono.
<lb/>a quotiens quernis laesisti frondibus ora,
<lb/>mandisti et stabulis arbuta pasta tuis!
<lb/>an, quoniam agrestem detraxit ab ore figuram
<lb/>Iuppiter, idcirco facta superba dea es?
<lb/>an tibi non satis est fuscis Aegyptus alumnis?
<lb/>cur tibi tam longa Roma petita via?
<lb/>quidve tibi prodest viduas dormire puellas?
<lb/>sed tibi, crede mihi, cornua rursus erunt,
<lb/>aut nos e nostra te, saeva, fugabimus urbe:
<lb/>cum Tiberi Nilo gratia nulla fuit.
<lb/>at tu, quae nostro nimium placata dolore es,
<lb/>noctibus his vacui ter faciamus iter.
</p></div2>

<div2 type="poem" n="33b"><p>
<lb/>NON audis et verba sinis mea ludere, cum iam
<lb/>flectant Icarii sidera tarda boves.
<lb/>lenta bibis: mediae nequeunt te frangere noctes.
<lb/>an nondum est talos mittere lassa manus?
<lb/>a pereat, quicumque meracas repperit uvas
<lb/>corrupitque bonas nectare primus aquas!
<lb/>Icare, Cecropiis merito iugulate colonis,
<lb/>pampineus nosti quam sit amarus odor!
<lb/>tuque o Eurytion vino Centaure peristi,
<lb/>nec non Ismario tu, Polypheme, mero.
<lb/>vino forma perit, vino corrumpitur aetas,
<lb/>vino saepe suum nescit amica virum.
<lb/>me miserum, ut multo nihil est mutata Lyaeo!
<lb/>iam bibe: formosa es: nil tibi vina nocent,
<lb/>cum tua praependent demissae in pocula sertae,
<lb/>et mea deducta carmina voce legis.
<lb/>largius effuso madeat tibi mensa Falerno,
<lb/>spumet et aurato mollius in calice.
<lb/>nulla tamen lecto recipit se sola libenter:
<lb/>est quiddam, quod vos quaerere cogat Amor.
<lb/>semper in absentis felicior aestus amantis:
<lb/>elevat assiduos copia longa viros.
</p></div2>

<div2 type="poem" n="34"><p>
<lb/>CVR quisquam faciem dominae iam credat Amori?
<lb/>sic erepta mihi paene puella mea est.
<lb/>expertus dico, nemo est in amore fidelis:
<lb/>formosam raro non sibi quisque petit.
<lb/>polluit ille deus cognatos, solvit amicos,
<lb/>et bene concordis tristia ad arma vocat.
<lb/>hospes in hospitium Menelao venit adulter:
<lb/>Colchis et ignotum nonne secuta virum est?
<lb/>Lynceu, tune meam potuisti, perfide, curam
<lb/>tangere? nonne tuae tum cecidere manus?
<lb/>quid si non constans illa et tam certa fuisset?
<lb/>posses in tanto vivere flagitio?
<lb/>tu mihi vel ferro pectus vel perde veneno:
<lb/>a domina tantum te modo tolle mea.
<lb/>te socium vitae, te corporis esse licebit,
<lb/>te dominum admitto rebus, amice, meis:
<lb/>lecto te solum, lecto te deprecor uno:
<lb/>rivalem possum non ego ferre Iovem.
<lb/>ipse meas solus quod nil est, aemulor umbras,
<lb/>stultus, quod stulto saepe timore tremo.
<lb/>una tamen causa est, qua crimina tanta remitto,
<lb/>errabant multo quod tua verba mero.
<lb/>sed numquam vitae fallet me ruga severae:
<lb/>omnes iam norunt quam sit amare bonum.
</p></div2>

<div2 type="poem" n="34b"><p>
<lb/>LYNCEVS ipse meus seros insanit amores!
<lb/>solum te nostros laetor adire deos.
<lb/>quid tua Socraticis tibi nunc sapientia libris
<lb/>proderit aut rerum dicere posse vias?
<lb/>aut quid Erechthei tibi prosunt carmina lecta?
<lb/>nil iuvat in magno vester amore senex.
<lb/>tu satius memorem Musis imitere Philitan
<lb/>et non inflati somnia Callimachi.
<lb/>nam rursus licet Aetoli referas Acheloi,
<lb/>fluxerit ut magno fractus amore liquor,
<lb/>atque etiam ut Phrygio fallax Maeandria campo
<lb/>errat et ipsa suas decipit unda vias,
<lb/>qualis et Adrasti fuerit vocalis Arion,
<lb/>tristis ad Archemori funera victor equus:
<lb/>non Amphiareae prosint tibi fata quadrigae
<lb/>aut Capanei magno grata ruina Iovi.
<lb/>desine et Aeschyleo componere verba coturno,
<lb/>desine, et ad mollis membra resolve choros.
<lb/>incipe iam angusto versus includere torno,
<lb/>inque tuos ignis, dure poeta, veni.
<lb/>tu non Antimacho, non tutior ibis Homero:
<lb/>despicit et magnos recta puella deos.
<lb/>sed non ante gravis taurus succumbit aratro,
<lb/>cornua quam validis haeserit in laqueis,
<lb/>nec tu iam duros per te patieris amores:
<lb/>trux tamen a nobis ante domandus eris.
<lb/>harum nulla solet rationem quaerere mundi,
<lb/>nec cur fraternis Luna laboret equis,
<lb/>nec si post Stygias aliquid restabit erumpnas,
<lb/>nec si consulto fulmina missa tonent.
<lb/>aspice me, cui parva domi fortuna relicta est
<lb/>nullus et antiquo Marte triumphus avi,
<lb/>ut regnem mixtas inter conviva puellas
<lb/>hoc ego, quo tibi nunc elevor, ingenio!
<lb/>me iuvet hesternis positum languere corollis,
<lb/>quem tetigit iactu certus ad ossa deus.
<lb/>Actia Vergilium custodis litora Phoebi,
<lb/>Caesaris et fortis dicere posse ratis,
<lb/>qui nunc Aeneae Troiani suscitat arma
<lb/>iactaque Lavinis moenia litoribus.
<lb/>cedite Romani scriptorcs, cedite Grai!
<lb/>nescio quid maius nascitur Iliade.
<lb/>tu canis umbrosi subter pineta Galaesi
<lb/>Thyrsin et attritis Daphnin harundinibus,
<lb/>utque decem possint corrumpere mala puellas
<lb/>missus et impressis haedus ab uberibus.
<lb/>felix, qui vilis pomis mercaris amores!
<lb/>huic licet ingratae Tityrus ipse canat.
<lb/>felix intactum Corydon qui temptat Alexin
<lb/>agricolae domini carpere delicias!
<lb/>quamvis ille sua lassus requiescat avena,
<lb/>laudatur facilis inter Hamadryadas.
<lb/>tu canis Ascraei veteris praecepta poetae,
<lb/>quo seges in campo, quo viret uva iugo.
<lb/>tale facis carmen docta testudine quale
<lb/>Cynthius impositis temperat articulis.
<lb/>non tamen haec ulli venient ingrata legenti,
<lb/>sive in amore rudis sive peritus erit.
<lb/>nec minor hic animis, ut sit minor ore, canorus
<lb/>anseris indocto carmine cessit olor.
<lb/>haec quoque perfecto ludebat Iasone Varro,
<lb/>Varro Leucadiae maxima flamma suae;
<lb/>haec quoque lascivi cantarunt scripta Catulli,
<lb/>Lesbia quis ipsa notior est Helena;
<lb/>haec etiam docti confessa est pagina Calvi,
<lb/>cum caneret miserae funera Quintiliae.
<lb/>et modo formosa quam multa Lycoride Gallus
<lb/>mortuus inferna vulnera lavit aqua!
<lb/>Cynthia quin etiam versu laudata Properti,
<lb/>hos inter si me ponere Fama volet.
</p></div2>
</div1>

<div1 type="book" n="3">
<div2 type="poem" n="1"><p>
<lb/>Callimachi Manes et Coi sacra Philitae,
<lb/>in vestrum, quaeso, me sinite ire nemus.
<lb/>primus ego ingredior puro de fonte sacerdos
<lb/>Itala per Graios orgia ferre choros.
<lb/>dicite, quo pariter carmen tenuastis in antro
<lb/>quove pede ingressi? quamve bibistis aquam?
<lb/>ah valeat, Phoebum quicumque moratur in armis!
<lb/>exactus tenui pumice versus eat,
<lb/>quo me Fama levat terra sublimis, et a me
<lb/>nata coronatis Musa triumphat equis,
<lb/>et mecum in curru parvi vectantur Amores,
<lb/>scriptorumque meas turba secuta rotas.
<lb/>quid frustra immissis mecum certatis habenis?
<lb/>non datur ad Musas currere lata via.
<lb/>multi, Roma, tuas laudes annalibus addent,
<lb/>qui finem imperii Bactra futura canent.
<lb/>sed, quod pace legas, opus hoc de monte Sororum
<lb/>detulit intacta pagina nostra via.
<lb/>mollia, Pegasides, date vestro serta poetae:
<lb/>non faciet capiti dura corona meo.
<lb/>at mihi quod vivo detraxerit invida turba,
<lb/>post obitum duplici faenore reddet Honos;
<lb/>omnia post obitum fingit maiora vetustas:
<lb/>maius ab exsequiis nomen in ora venit.
<lb/>nam quis equo pulsas abiegno nosceret arces,
<lb/>fluminaque Haemonio comminus isse viro,
<lb/>Idaeum Simoenta Iovis cum prole Scamandro,
<lb/>Hectora per campos ter maculasse rotas?
<lb/>Deiphobumque Helenumque et Pulydamantis in armis
<lb/>qualemcumque Parim vix sua nosset humus.
<lb/>exiguo sermone fores nunc, Ilion, et tu
<lb/>Troia bis Oetaei numine capta dei.
<lb/>nec non ille tui casus memorator Homerus
<lb/>posteritate suum crescere sensit opus;
<lb/>meque inter seros laudabit Roma nepotes:
<lb/>illum post cineres auguror ipse diem.
<lb/>ne mea contempto lapis indicet ossa sepulcro
<lb/>provisumst Lycio vota probante deo.
</p></div2>

<div2 type="poem" n="2"><p>
<lb/>Carminis interea nostri redeamus in orbem,
<lb/>gaudeat ut solito tacta puella sono.
<lb/>Orphea delenisse feras et concita dicunt
<lb/>flumina Threicia sustinuisse lyra;
<lb/>saxa Cithaeronis Thebanam agitata per artem
<lb/>sponte sua in muri membra coisse ferunt;
<lb/>quin etiam, Polypheme, fera Galatea sub Aetna
<lb/>ad tua rorantis carmina flexit equos:
<lb/>miremur, nobis et Baccho et Apolline dextro,
<lb/>turba puellarum si mea verba colit?
<lb/>quod non Taenariis domus est mihi fulta columnis,
<lb/>nec camera auratas inter eburna trabes,
<lb/>nec mea Phaeacas aequant pomaria silvas,
<lb/> non operosa rigat Marcius antra liquor;
<lb/>at Musae comites et carmina cara legenti,
<lb/>nec defessa choris Calliopea meis.
<lb/>fortunata, meo si qua's celebrata libello!
<lb/>carmina erunt formae tot monumenta tuae.
<lb/>nam neque pyramidum sumptus ad sidera ducti,
<lb/>nec Iovis Elei caelum imitata domus,
<lb/>nec Mausolei dives fortuna sepulcri
<lb/>mortis ab extrema condicione vacant.
<lb/>aut illis flamma aut imber subducet honores,
<lb/>annorum aut tacito pondere victa ruent.
<lb/>at non ingenio quaesitum nomen ab aevo
<lb/>excidet: ingenio stat sine morte decus.
</p></div2>

<div2 type="poem" n="3"><p>
<lb/>Visus eram molli recubans Heliconis in umbra,
<lb/>Bellerophontei qua fluit umor equi,
<lb/>reges, Alba, tuos et regum facta tuorum,
<lb/>tantum operis, nervis hiscere posse meis;
<lb/>parvaque iam magnis admoram fontibus ora
<lb/>(unde pater sitiens Ennius ante bibit,
<lb/>et cecinit Curios fratres et Horatia pila,
<lb/>regiaque Aemilia vecta tropaea rate,
<lb/>victricisque moras Fabii pugnamque sinistram
<lb/>Cannensem et versos ad pia vota deos,
<lb/>Hannibalemque Lares Romana sede fugantis,
<lb/>anseris et tutum voce fuisse Iovem),
<lb/>cum me Castalia speculans ex arbore Phoebus
<lb/>sic ait aurata nixus ad antra lyra:
<lb/>'quid tibi cum tali, demens, est flumine? quis te
<lb/>carminis heroi tangere iussit opus?
<lb/>non hinc ulla tibi sperandast fama, Properti:
<lb/>mollia sunt parvis prata terenda rotis;
<lb/>ut tuus in scamno iactetur saepe libellus,
<lb/>quem legat exspectans sola puella virum.
<lb/>cur tua praescriptos evectast pagina gyros?
<lb/>non est ingenii cumba gravanda tui.
<lb/>alter remus aquas alter tibi radat harenas,
<lb/>tutus eris: medio maxima turba marist.'
<lb/>dixerat, et plectro sedem mihi monstrat eburno,
<lb/>quo nova muscoso semita facta solost.
<lb/>hic erat affixis viridis spelunca lapillis,
<lb/>pendebantque cavis tympana pumicibus,
<lb/>orgia Musarum et Sileni patris imago
<lb/>fictilis et calami, Pan Tegeaee, tui;
<lb/>et Veneris dominae volucres, mea turba, columbae
<lb/>tingunt Gorgoneo punica rostra lacu;
<lb/>diversaeque novem sortitae iura Puellae
<lb/>exercent teneras in sua dona manus:
<lb/>haec hederas legit in thyrsos, haec carmina nervis
<lb/>aptat, at illa manu texit utraque rosam.
<lb/>e quarum numero me contigit una dearum
<lb/>(ut reor a facie, Calliopea fuit):
<lb/>'contentus niveis semper vectabere cycnis,
<lb/>nec te fortis equi ducet ad arma sonus.
<lb/>nil tibi sit rauco praeconia classica cornu
<lb/> flare, nec Aonium tingere Marte nemus;
<lb/>aut quibus in campis Mariano proelia signo
<lb/>stent et Teutonicas Roma refringat opes,
<lb/>barbarus aut Suebo perfusus sanguine Rhenus
<lb/>saucia maerenti corpora vectet aqua.
<lb/>quippe coronatos alienum ad limen amantes
<lb/>nocturnaeque canes ebria signa morae,
<lb/>ut per te clausas sciat excantare puellas,
<lb/>qui volet austeros arte ferire viros.'
<lb/>talia Calliope, lymphisque a fonte petitis
<lb/>ora Philitea nostra rigavit aqua.
</p></div2>

<div2 type="poem" n="4"><p>
<lb/>Arma deus Caesar dites meditatur ad Indos,
<lb/>et freta gemmiferi findere classe maris.
<lb/>magna, Quiris, merces: parat ultima terra triumphos;
<lb/>Tigris et Euphrates sub tua iura fluent;
<lb/>sera, sed Ausoniis veniet provincia virgis;
<lb/>assuescent Latio Partha tropaea Iovi.
<lb/>ite agite, expertae bello, date lintea, prorae,
<lb/>et solitum, armigeri, ducite munus, equi!
<lb/>omina fausta cano. Crassos clademque piate!
<lb/>ite et Romanae consulite historiae!
<lb/>Mars pater, et sacrae fatalia lumina Vestae,
<lb/>ante meos obitus sit precor illa dies,
<lb/>qua videam spoliis oneratos Caesaris axes,
<lb/>et subter captos arma sedere duces,
<lb/>tela fugacis equi et bracati militis arcus,
<lb/>ad vulgi plausus saepe resistere equos,
<lb/>inque sinu carae nixus spectare puellae
<lb/>incipiam et titulis oppida capta legam!
<lb/>ipsa tuam serva prolem, Venus: hoc sit in aevum,
<lb/>cernis ab Aenea quod superesse caput.
<lb/>praeda sit haec illis, quorum meruere labores:
<lb/>me sat erit Sacra plaudere posse Via.
</p></div2>

<div2 type="poem" n="5"><p>
<lb/>Pacis Amor deus est, pacem veneramur amantes:
<lb/>sat mihi cum domina proelia dura mea.
<lb/>nec mihi mille iugis Campania pinguis aratur,
<lb/>nec bibit e gemma divite nostra sitis,
<lb/>nec tamen inviso pectus mihi carpitur auro,
<lb/>nec mixta aera paro clade, Corinthe, tua.
<lb/>o prima infelix fingenti terra Prometheo!
<lb/>ille parum caute pectoris egit opus.
<lb/>corpora disponens mentem non vidit in arto:
<lb/>recta animi primum debuit esse via.
<lb/>nunc maris in tantum vento iactamur, et hostem
<lb/>quaerimus, atque armis nectimus arma nova.
<lb/>haud ullas portabis opes Acherontis ad undas:
<lb/>nudus in inferna, stulte, vehere rate.
<lb/>victor cum victo pariter miscetur in umbris:
<lb/>consule cum Mario, capte Iugurtha, sedes.
<lb/>Lydus Dulichio non distat Croesus ab Iro:
<lb/>optima mors, carpta quae venit ante die.
<lb/>me iuvat in prima coluisse Helicona iuventa
<lb/>Musarumque choris implicuisse manus;
<lb/>me iuvat et multo mentem vincire Lyaeo,
<lb/>et caput in verna semper habere rosa.
<lb/>atque ubi iam Venerem gravis interceperit aetas,
<lb/>sparserit et nigras alba senecta comas,
<lb/>tum mihi naturae libeat perdiscere mores,
<lb/>quis deus hanc mundi temperet arte domum,
<lb/>qua venit exoriens, qua deficit, unde coactis
<lb/>cornibus in plenum menstrua luna redit,
<lb/>unde salo superant venti, quid flamine captet
<lb/>Eurus, et in nubes unde perennis aqua;
<lb/>sit ventura dies mundi quae subruat arces,
<lb/>purpureus pluvias cur bibit arcus aquas,
<lb/>aut cur Perrhaebi tremuere cacumina Pindi,
<lb/>solis et atratis luxerit orbis equis,
<lb/>cur serus versare boves et plaustra Bootes,
<lb/>Pleiadum spisso cur coit igne chorus,
<lb/>curve suos fines altum non exeat aequor,
<lb/>plenus et in partes quattuor annus eat;
<lb/>sub terris sint iura deum et tormenta reorum,
<lb/>num rota, num scopuli, num sitis inter aquas,
<lb/>aut Alcmaeoniae furiae aut ieiunia Phinei,
<lb/>Tisiphones atro si furit angue caput,
<lb/>num tribus infernum custodit faucibus antrum
<lb/>Cerberus, et Tityo iugera pauca novem,
<lb/>an ficta in miseras descendit fabula gentes,
<lb/>et timor haud ultra quam rogus esse potest.
<lb/>exitus hic vitae superet mihi: vos, quibus arma
<lb/>grata magis, Crassi signa referte domum.
</p></div2>

<div2 type="poem" n="6"><p>
<lb/>Dic mihi de nostra quae sensti vera puella:
<lb/>sic tibi sint dominae, Lygdame, dempta iuga.
<lb/>omnis enim debet sine vano nuntius esse,
<lb/>maioremque metu servus habere fidem.
<lb/>nunc mihi, si qua tenes, ab origine dicere prima
<lb/>incipe: suspensis auribus ista bibam.
<lb/>num me laetitia tumefactum fallis inani,
<lb/>haec referens, quae me credere velle putas?
<lb/>sicin eram incomptis vidisti flere capillis?
<lb/>illius ex oculis multa cadebat aqua?
<lb/>nec speculum in strato vidisti, Lygdame, lecto,
<lb/>scriniaque ad lecti clausa iacere pedes,
<lb/>ac maestam teneris vestem pendere lacertis?
<lb/>ornabat niveas nullane gemma manus?
<lb/>tristis erat domus, et tristes sua pensa ministrae
<lb/>carpebant, medio nebat et ipsa loco,
<lb/>umidaque impressa siccabat lumina lana,
<lb/>rettulit et querulo iurgia nostra sono?
<lb/>'haec te teste mihi promissast, Lygdame, merces?
<lb/>est poena et servo rumpere teste fidem.
<lb/>ille potest nullo miseram me linquere facto,
<lb/>et qualem nolo dicere habere domi?
<lb/>gaudet me vacuo solam tabescere lecto?
<lb/>si placet, insultet, Lygdame, morte mea.
<lb/>non me moribus illa, sed herbis improba vicit
<lb/>staminea rhombi ducitur ille rota.
<lb/> illum turgentis sanie portenta rubetae
<lb/>et lecta exsuctis anguibus ossa trahunt,
<lb/>et strigis inventae per busta iacentia plumae,
<lb/>cinctaque funesto lanea vitta toro.
<lb/>si non vana canunt mea somnia, Lygdame, testor,
<lb/>poena erit ante meos sera sed ampla pedes;
<lb/>putris et in vacuo texetur aranea lecto:
<lb/>noctibus illorum dormiet ipsa Venus.'
<lb/>quae tibi si veris animis est questa puella,
<lb/>hac eadem rursus, Lygdame, curre via,
<lb/>et mea cum multis lacrimis mandata reporta,
<lb/>iram, non fraudes esse in amore meo,
<lb/>me quoque consimili impositum torquerier igni:
<lb/>iurabo bis sex integer esse dies.
<lb/>quod mihi si e tanto felix concordia bello
<lb/>exstiterit, per me, Lygdame, liber eris.
</p></div2>

<div2 type="poem" n="7"><p>
<lb/>Ergo sollicitae tu causa, pecunia, vitae!
<lb/>per te immaturum mortis adimus iter;
<lb/>tu vitiis hominum crudelia pabula praebes;
<lb/>semina curarum de capite orta tuo.
<lb/>tu Paetum ad Pharios tendentem lintea portus
<lb/>obruis insano terque quaterque mari.
<lb/>nam dum te sequitur, primo miser excidit aevo
<lb/>et nova longinquis piscibus esca natat.
<lb/>quod si contentus patrio bove verteret agros,
<lb/>verbaque duxisset pondus habere mea,
<lb/>viveret ante suos dulcis conviva Penates,
<lb/>pauper, at in terra nil nisi fleret opes.
<lb/>noluit hoc Paetus, stridorem audire procellae
<lb/>et duro teneras laedere fune manus,
<lb/>sed thyio thalamo aut Oricia terebintho
<lb/>effultum pluma versicolore caput.
<lb/>hunc parvo ferri vidit nox improba ligno,
<lb/>et miser invisam traxit hiatus aquam;
<lb/>huic fluctus vivo radicitus abstulit ungues:
<lb/>Paetus ut occideret, tot coiere mala.
<lb/>flens tamen extremis dedit haec mandata querelis
<lb/>cum moribunda niger clauderet ora liquor:
<lb/>'di maris Aegaei quos sunt penes aequora, venti,
<lb/>et quaecumque meum degravat unda caput,
<lb/>quo rapitis miseros primae lanuginis annos?
<lb/>attulimus longas in freta vestra comas.
<lb/>ah miser alcyonum scopulis affligar acutis!
<lb/>in me caeruleo fuscina sumpta deost.
<lb/>at saltem Italiae regionibus evehat aestus:
<lb/>hoc de me sat erit si modo matris erit.'
<lb/>subtrahit haec fantem torta vertigine fluctus;
<lb/>ultima quae Paeto voxque diesque fuit.
<lb/>Paete, quid aetatem numeras? quid cara natanti
<lb/>mater in ore tibist? non habet unda deos.
<lb/>et mater non iusta piae dare debita terrae
<lb/>nec pote cognatos inter humare rogos,
<lb/>sed tua nunc volucres astant super ossa marinae,
<lb/>nunc tibi pro tumulo Carpathium omne marest.
<lb/> infelix Aquilo, raptae timor Orithyiae,
<lb/>quae spolia ex illo tanta fuere tibi?
<lb/>aut quidnam fracta gaudes, Neptune, carina?
<lb/>portabat sanctos alveus ille viros.
<lb/>o centum aequoreae Nereo genitore puellae,
<lb/>et tu, materno tacta dolore, Theti;
<lb/>vos decuit lasso supponere bracchia mento:
<lb/>non poterat vestras ille gravare manus.
<lb/>reddite corpus, aquae! positast in gurgite vita;
<lb/>Paetum sponte tua, vilis harena, tegas;
<lb/>et quotiens Paeti transibit nauta sepulcrum,
<lb/>dicat 'et audaci tu timor esse potes.'
<lb/>ite, rates curvate et leti texite causas:
<lb/>ista per humanas mors venit acta manus.
<lb/>terra parum fuerat fatis, adiecimus undas:
<lb/>fortunae miseras auximus arte vias.
<lb/>ancora te teneat, quem non tenuere penates?
<lb/>quid meritum dicas, cui sua terra parumst?
<lb/>ventorumst, quodcumque paras: haud ulla carina
<lb/>consenuit, fallit portus et ipse fidem.
<lb/>nam tibi nocturnis ad saxa ligata procellis
<lb/>omnia detrito vincula fune cadunt.
<lb/>sunt Agamemnonias testantia litora curas,
<lb/>quae notat Argynni poena Athamantiadae.
<lb/><del>hoc iuvene amisso classem non solvit Atrides,
<lb/>pro qua mactatast Iphigenia mora.</del>
<lb/>natura insidians pontum substravit avaris:
<lb/>ut tibi succedat, vix semel esse potest.
<lb/>saxa triumphalis fregere Capherea puppes,
<lb/>naufraga cum vasto Graecia tracta salost.
<lb/>paulatim socium iacturam flevit Ulixes,
<lb/>in mare cui soliti non valuere doli.
<lb/>at tu, saeve Aquilo, numquam mea vela videbis:
<lb/>ante fores dominae condar oportet iners.
</p></div2>

<div2 type="poem" n="8"><p>
<lb/>Dulcis ad hesternas fuerat mihi rixa lucernas
<lb/>vocis et insanae tot maledicta tuae.
<lb/>tu vero nostros audax invade capillos
<lb/>et mea formosis unguibus ora nota,
<lb/>tu minitare oculos subiecta exurere flamma,
<lb/>fac mea rescisso pectora nuda sinu!
<lb/>cum furibunda mero mensam propellis et in me
<lb/>proicis insana cymbia plena manu,
<lb/>nimirum veri dantur mihi signa caloris:
<lb/>nam sine amore gravi femina nulla dolet.
<lb/>quae mulier rabida iactat convicia lingua,
<lb/>haec Veneris magnae volvitur ante pedes.
<lb/>custodum grege seu circa se stipat euntem,
<lb/>seu sequitur medias, maenas ut icta, vias,
<lb/>seu timidam crebro dementia somnia terrent,
<lb/>seu miseram in tabula picta puella movet,
<lb/>his ego tormentis animi sum verus haruspex,
<lb/>has didici certo saepe in amore notas.
<lb/>non est certa fides, quam non in iurgia vertas:
<lb/>hostibus eveniat lenta puella meis.
<lb/> in morso aequales videant mea vulnera collo:
<lb/>me doceat livor mecum habuisse meam.
<lb/>aut in amore dolere volo aut audire dolentem,
<lb/>sive meas lacrimas sive videre tuas,
<lb/>tecta superciliis si quando verba remittis,
<lb/>aut tua cum digitis scripta silenda notas.
<lb/>odi ego quos numquam pungunt suspiria somnos:
<lb/>semper in irata pallidus esse velim.
<lb/>dulcior ignis erat Paridi, cum Graia per arma
<lb/>Tynaridi poterat gaudia ferre suae:
<lb/>dum vincunt Danai, dum restat barbarus Hector,
<lb/>ille Helenae in gremio maxima bella gerit.
<lb/>aut tecum aut pro te mihi cum rivalibus arma
<lb/>semper erunt: in te pax mihi nulla placet.
<lb/>gaude, quod nullast aeque formosa: doleres,
<lb/>si qua foret: nunc sis iure superba licet.
<lb/>at tibi, qui nostro nexisti retia lecto,
<lb/>sit socer aeternum nec sine matre domus!
<lb/>cui nunc si qua datast furandae copia noctis,
<lb/>offensa illa mihi, non tibi amica, dedit.
</p></div2>

<div2 type="poem" n="9"><p>
<lb/>Maecenas, eques Etrusco de sanguine regum,
<lb/>intra fortunam qui cupis esse tuam,
<lb/>quid me scribendi tam vastum mittis in aequor?
<lb/>non sunt apta meae grandia vela rati.
<lb/>turpest, quod nequeas, capiti committere pondus
<lb/>et pressum inflexo mox dare terga genu.
<lb/>omnia non pariter rerum sunt omnibus apta,
<lb/>palma nec ex aequo ducitur ulla iugo.
<lb/>gloria Lysippost animosa effingere signa;
<lb/>exactis Calamis se mihi iactat equis;
<lb/>in Veneris tabula summam sibi poscit Apelles;
<lb/>Parrhasius parva vindicat arte locum;
<lb/>argumenta magis sunt Mentoris addita formae;
<lb/>at Myos exiguum flectit acanthus iter;
<lb/>Phidiacus signo se Iuppiter ornat eburno;
<lb/>Praxitelen propria vendit ab urbe lapis.
<lb/>est quibus Eleae concurrit palma quadrigae,
<lb/>est quibus in celeris gloria nata pedes;
<lb/>hic satus ad pacem, hic castrensibus utilis armis:
<lb/>naturae sequitur semina quisque suae.
<lb/>at tua, Maecenas, vitae praecepta recepi,
<lb/>cogor et exemplis te superare tuis.
<lb/>cum tibi Romano dominas in honore secures
<lb/>et liceat medio ponere iura foro;
<lb/>vel tibi Medorum pugnacis ire per hastas,
<lb/>atque onerare tuam fixa per arma domum;
<lb/>et tibi ad effectum vires det Caesar, et omni
<lb/>tempore tam faciles insinuentur opes;
<lb/>parcis et in tenuis humilem te colligis umbras:
<lb/>velorum plenos subtrahis ipse sinus.
<lb/>crede mihi, magnos aequabunt ista Camillos
<lb/>iudicia, et venies tu quoque in ora virum.
<lb/>non ego velifera tumidum mare findo carina:
<lb/>tota sub exiguo flumine nostra morast.
<lb/> non flebo in cineres arcem sedisse paternos
<lb/>Cadmi, nec semper proelia clade pari;
<lb/>nec referam Scaeas et Pergama, Apollinis arces,
<lb/>et Danaum decimo vere redisse rates,
<lb/>moenia cum Graio Neptunia pressit aratro
<lb/>victor Palladiae ligneus artis equus.
<lb/>inter Callimachi sat erit placuisse libellos
<lb/>et cecinisse modis, Coe+ poeta, tuis.
<lb/>haec urant pueros, haec urant scripta puellas
<lb/>meque deum clament et mihi sacra ferant!
<lb/>te duce vel Iovis arma canam caeloque minantem
<lb/>Coeum et Phlegraeis Eurymedonta iugis;
<lb/>eductosque pares silvestri ex ubere reges,
<lb/>ordiar et caeso moenia firma Remo,
<lb/>celsaque Romanis decerpta palatia tauris,
<lb/>crescet et ingenium sub tua iussa meum;
<lb/>prosequar et currus utroque ab litore ovantis,
<lb/>Parthorum astutae tela remissa fugae,
<lb/>claustraque Pelusi Romano subruta ferro,
<lb/>Antonique gravis in sua fata manus.
<lb/>mollia tu coeptae fautor cape lora iuventae,
<lb/>dexteraque immissis da mihi signa rotis.
<lb/>hoc mihi, Maecenas, laudis concedis, et a test
<lb/>quod ferar in partis ipse fuisse tuas.
</p></div2>

<div2 type="poem" n="10"><p>
<lb/>Mirabar, quidnam visissent mane Camenae,
<lb/>ante meum stantes sole rubente torum.
<lb/>natalis nostrae signum misere puellae
<lb/>et manibus faustos ter crepuere sonos.
<lb/>transeat hic sine nube dies, stent aere venti,
<lb/>ponat et in sicco molliter unda minas.
<lb/>aspiciam nullos hodierna luce dolentis,
<lb/>et Niobae lacrimas supprimat ipse lapis;
<lb/>alcyonum positis requiescant ora querelis;
<lb/>increpet absumptum nec sua mater Ityn.
<lb/>tuque, o cara mihi, felicibus edita pennis,
<lb/>surge et poscentis iusta precare deos.
<lb/>at primum pura somnum tibi discute lympha,
<lb/>et nitidas presso pollice finge comas;
<lb/>dein qua primum oculos cepisti veste Properti
<lb/>indue, nec vacuum flore relinque caput;
<lb/>et pete, qua polles, ut sit tibi forma perennis,
<lb/>inque meum semper stent tua regna caput.
<lb/>inde coronatas ubi ture piaveris aras,
<lb/>luxerit et tota flamma secunda domo,
<lb/>sit mensae ratio, noxque inter pocula currat,
<lb/>et crocino nares murreus ungat onyx.
<lb/>tibia continuis succumbat rauca choreis,
<lb/>et sint nequitiae libera verba tuae,
<lb/>dulciaque ingratos adimant convivia somnos;
<lb/>publica vicinae perstrepat aura viae:
<lb/>sit sors et nobis talorum interprete iactu,
<lb/>quem gravius pennis verberet ille puer.
<lb/>cum fuerit multis exacta trientibus hora,
<lb/>noctis et instituet sacra ministra Venus,
<lb/> annua solvamus thalamo sollemnia nostro,
<lb/>natalisque tui sic peragamus iter.
</p></div2>

<div2 type="poem" n="11"><p>
<lb/>Quid mirare, meam si versat femina vitam
<lb/>et trahit addictum sub sua iura virum,
<lb/>criminaque ignavi capitis mihi turpia fingis,
<lb/>quod nequeam fracto rumpere vincla iugo?
<lb/>ventorum melius praesagit navita morem,
<lb/>vulneribus didicit miles habere metum.
<lb/>ista ego praeterita iactavi verba iuventa:
<lb/>tu nunc exemplo disce timere meo.
<lb/>Colchis flagrantis adamantina sub iuga tauros
<lb/>egit et armigera proelia sevit humo,
<lb/>custodisque feros clausit serpentis hiatus,
<lb/>iret ut Aesonias aurea lana domos.
<lb/>ausa ferox ab equo quondam oppugnare sagittis
<lb/>Maeotis Danaum Penthesilea rates;
<lb/>aurea cui postquam nudavit cassida frontem,
<lb/>vicit victorem candida forma virum.
<lb/>Omphale in tantum formae processit honorem,
<lb/>Lydia Gygaeo tincta puella lacu,
<lb/>ut, qui pacato statuisset in orbe columnas,
<lb/>tam dura traheret mollia pensa manu.
<lb/>Persarum statuit Babylona Semiramis urbem,
<lb/>ut solidum cocto tolleret aggere opus,
<lb/>et duo in adversum mitti per moenia currus
<lb/>nec possent tacto stringere ab axe latus;
<lb/>duxit et Euphraten medium, quam condidit, arcis,
<lb/>iussit et imperio subdere Bactra caput.
<lb/>nam quid ego heroas, quid raptem in crimina divos?
<lb/>Iuppiter infamat seque suamque domum.
<lb/>quid, modo quae nostris opprobria nexerit armis,
<lb/>et, famulos inter femina trita suos,
<lb/>coniugii obsceni pretium Romana poposcit
<lb/>moenia et addictos in sua regna Patres?
<lb/>noxia Alexandria, dolis aptissima tellus,
<lb/>et totiens nostro Memphi cruenta malo,
<lb/>tris ubi Pompeio detraxit harena triumphos--
<lb/>tollet nulla dies hanc tibi, Roma, notam.
<lb/>issent Phlegraeo melius tibi funera campo,
<lb/>vel tua si socero colla daturus eras.
<lb/>scilicet incesti meretrix regina Canopi,
<lb/>una Philippeo sanguine adusta nota,
<lb/>ausa Iovi nostro latrantem opponere Anubim,
<lb/>et Tiberim Nili cogere ferre minas,
<lb/>Romanamque tubam crepitanti pellere sistro,
<lb/>baridos et contis rostra Liburna sequi,
<lb/>foedaque Tarpeio conopia tendere saxo,
<lb/>iura dare et statuas inter et arma Mari!
<lb/>quid nunc Tarquinii fractas iuvat esse secures,
<lb/>nomine quem simili vita superba notat,
<lb/>si mulier patienda fuit? cane, Roma, triumphum
<lb/>et longum Augusto salva precare diem!
<lb/>fugisti tamen in timidi vaga flumina Nili:
<lb/>accepere tuae Romula vincla manus.
<lb/> bracchia spectasti sacris admorsa colubris,
<lb/>et trahere occultum membra soporis iter.
<lb/>'Non hoc, Roma, fui tanto tibi cive verenda!'
<lb/>dixit et assiduo lingua sepulta mero.
<lb/>septem urbs alta iugis, toto quae praesidet orbi,
<lb/>non humana deicienda manu.
<lb/>haec di condiderunt, haec di quoque moenia servant:
<lb/>vix timeat salvo Caesare Roma Iovem.
<lb/>nunc ubi Scipiadae classes, ubi signa Camilli,
<lb/>aut modo Pompeia, Bospore, capta manu?
<lb/>Hannibalis spolia et victi monumenta Syphacis,
<lb/>et Pyrrhi ad nostros gloria fracta pedes?
<lb/>Curtius expletis statuit monumenta lacunis,
<lb/>admisso Decius proelia rupit equo,
<lb/>Coclitis abscissos testatur semita pontes,
<lb/>est cui cognomen corvus habere dedit:
<lb/>Leucadius versas acies memorabit Apollo:
<lb/>tanti operis bellum sustulit una dies.
<lb/>at tu, sive petes portus seu, navita, linques,
<lb/>Caesaris in toto sis memor Ionio.
</p></div2>

<div2 type="poem" n="12"><p>
<lb/>Postume, plorantem potuisti linquere Gallam,
<lb/>miles et Augusti fortia signa sequi?
<lb/>tantine ulla fuit spoliati gloria Parthi,
<lb/>ne faceres Galla multa rogante tua?
<lb/>si fas est, omnes pariter pereatis avari,
<lb/>et quisquis fido praetulit arma toro!
<lb/>tu tamen iniecta tectus, vesane, lacerna
<lb/>potabis galea fessus Araxis aquam.
<lb/>illa quidem interea fama tabescet inani,
<lb/>haec tua ne virtus fiat amara tibi,
<lb/>neve tua Medae laetentur caede sagittae,
<lb/>ferreus armato neu cataphractus equo,
<lb/>neve aliquid de te flendum referatur in urna:
<lb/>sic redeunt, illis qui cecidere locis.
<lb/>ter quater in casta felix, o Postume, Galla!
<lb/>moribus his alia coniuge dignus eras.
<lb/>quid faciet nullo munita puella timore,
<lb/>cum sit luxuriae Roma magistra suae?
<lb/>sed securus eas: Gallam non munera vincent,
<lb/>duritiaeque tuae non erit illa memor.
<lb/>nam quocumque die salvum te fata remittent,
<lb/>pendebit collo Galla pudica tuo.
<lb/>Postumus alter erit miranda coniuge Ulixes:
<lb/>non illi longae tot nocuere morae,
<lb/>castra decem annorum, et Ciconum mors, Ismara capta,
<lb/>exustaeque tuae nox, Polypheme, genae,
<lb/>et Circae fraudes, lotosque herbaeque tenaces,
<lb/>Scyllaque et alternas scissa Charybdis aquas,
<lb/>Lampeties Ithacis veribus mugisse iuvencos
<lb/>(paverat hos Phoebo filia Lampetie),
<lb/>et thalamum Aeaeae flentis fugisse puellae,
<lb/>totque hiemis noctes totque natasse dies,
<lb/>nigrantisque domos animarum intrasse silentum,
<lb/>Sirenum surdo remige adisse lacus,
<lb/> et veteres arcus leto renovasse procorum,
<lb/>errorisque sui sic statuisse modum.
<lb/>nec frustra, quia casta domi persederat uxor.
<lb/>vincit Penelopes Aelia Galla fidem.
</p></div2>

<div2 type="poem" n="13"><p>
<lb/>Quaeritis, unde avidis nox sit pretiosa puellis,
<lb/>et Venere exhaustae damna querantur opes.
<lb/>certa quidem tantis causa et manifesta ruinis:
<lb/>luxuriae nimium libera facta viast.
<lb/>Inda cavis aurum mittit formica metallis,
<lb/>et venit e Rubro concha Erycina salo,
<lb/>et Tyros ostrinos praebet Cadmea colores,
<lb/>cinnamon et multi pistor odoris Arabs.
<lb/>haec etiam clausas expugnant arma pudicas
<lb/>quaeque gerunt fastus, Icarioti, tuos.
<lb/>matrona incedit census induta nepotum
<lb/>et spolia opprobrii nostra per ora trahit.
<lb/>nullast poscendi, nullast reverentia dandi,
<lb/>aut si quast, pretio tollitur ipsa mora.
<lb/>felix Eois lex funeris una maritis,
<lb/>quos Aurora suis rubra colorat equis!
<lb/>namque ubi mortifero iactast fax ultima lecto,
<lb/>uxorum fusis stat pia turba comis,
<lb/>et certamen habent leti, quae viva sequatur
<lb/>coniugium: pudor est non licuisse mori.
<lb/>ardent victrices et flammae pectora praebent,
<lb/>imponuntque suis ora perusta viris.
<lb/>hoc genus infidum nuptarum, hic nulla puella
<lb/>nec fida Euadne nec pia Penelope.
<lb/>felix agrestum quondam pacata iuventus,
<lb/>divitiae quorum messis et arbor erant!
<lb/>illis munus erat decussa Cydonia ramo,
<lb/>et dare puniceis plena canistra rubis,
<lb/>nunc violas tondere manu, nunc mixta referre
<lb/>lilia vimineos lucida per calathos,
<lb/>et portare suis vestitas frondibus uvas
<lb/>aut variam plumae versicoloris avem.
<lb/>his tum blanditiis furtiva per antra puellae
<lb/>oscula silvicolis empta dedere viris.
<lb/>hinnulei pellis stratos operibat amantes,
<lb/>altaque nativo creverat herba toro,
<lb/>pinus et incumbens laetas circumdabat umbras;
<lb/>nec fuerat nudas poena videre deas.
<lb/>corniger Arcadii vacuam pastoris in aulam
<lb/>dux aries saturas ipse reduxit oves;
<lb/>dique deaeque omnes, quibus est tutela per agros,
<lb/>praebebant vestri verba benigna foci:
<lb/>'et leporem, quicumque venis, venaberis, hospes,
<lb/>et si forte meo tramite quaeris avem:
<lb/>et me Pana tibi comitem de rupe vocato,
<lb/>sive petes calamo praemia, sive cane.'
<lb/>at nunc desertis cessant sacraria lucis:
<lb/>aurum omnes victa iam pietate colunt.
<lb/>auro pulsa fides, auro venalia iura,
<lb/>aurum lex sequitur, mox sine lege pudor.
<lb/> torrida sacrilegum testantur limina Brennum,
<lb/>dum petit intonsi Pythia regna dei:
<lb/>at mox laurigero concussus vertice diras
<lb/>Gallica Parnasus sparsit in arma nives.
<lb/>te scelus accepto Thracis Polymestoris auro
<lb/>nutrit in hospitio non, Polydore, pio.
<lb/>tu quoque ut auratos gereres, Eriphyla, lacertos,
<lb/>delapsis nusquamst Amphiarau+s equis.
<lb/>proloquar (atque utinam patriae sim verus haruspex!):
<lb/>frangitur ipsa suis Roma superba bonis.
<lb/>certa loquor, sed nulla fides; neque vilia quondam
<lb/>verax Pergameis maenas habenda mali:
<lb/>sola Parim Phrygiae fatum componere, sola
<lb/>fallacem Troiae serpere dixit equum.
<lb/>ille furor patriae fuit utilis, ille parenti:
<lb/>expertast veros irrita lingua deos.
</p></div2>

<div2 type="poem" n="14"><p>
<lb/>Multa tuae, Sparte, miramur iura palaestrae,
<lb/>sed mage virginei tot bona gymnasii,
<lb/>quod non infamis exercet corpore ludos
<lb/>inter luctantis nuda puella viros,
<lb/>cum pila velocis fallit per bracchia iactus,
<lb/>increpat et versi clavis adunca trochi,
<lb/>pulverulentaque ad extremas stat femina metas,
<lb/>et patitur duro vulnera pancratio:
<lb/>nunc ligat ad caestum gaudentia bracchia loris,
<lb/>missile nunc disci pondus in orbe rotat,
<lb/>et modo Taygeti, crinis aspersa pruina,
<lb/>sectatur patrios per iuga longa canes:
<lb/>gyrum pulsat equis, niveum latus ense revincit,
<lb/>virgineumque cavo protegit aere caput,
<lb/>qualis Amazonidum nudatis bellica mammis
<lb/>Thermodontiacis turba lavatur aquis;
<lb/>qualis et Eurotae Pollux et Castor harenis,
<lb/>hic victor pugnis, ille futurus equis,
<lb/>inter quos Helene nudis capere arma papillis
<lb/>fertur nec fratres erubuisse deos.
<lb/>lex igitur Spartana vetat secedere amantes,
<lb/>et licet in triviis ad latus esse suae,
<lb/>nec timor aut ullast clausae tutela puellae,
<lb/>nec gravis austeri poena cavenda viri.
<lb/>nullo praemisso de rebus tute loquaris
<lb/>ipse tuis: longae nulla repulsa morae.
<lb/>nec Tyriae vestes errantia lumina fallunt,
<lb/>est neque odoratae cura molesta comae.
<lb/>at nostra ingenti vadit circumdata turba,
<lb/>nec digitum angustast inseruisse via;
<lb/>nec quae sit facies nec quae sint verba rogandi
<lb/>invenias: caecum versat amator iter.
<lb/>quod si iura fores pugnasque imitata Laconum,
<lb/>carior hoc esses tu mihi, Roma, bono.
</p></div2>

<div2 type="poem" n="15"><p>
<lb/>Sic ego non ullos iam norim in amore tumultus
<lb/>nec veniat sine te nox vigilanda mihi,
<lb/>fabula nulla tuas de nobis concitet aures;
<lb/> te solam et lignis funeris ustus amem.
<lb/>ut mihi praetexti pudor est relevatus amictus
<lb/>et data libertas noscere amoris iter,
<lb/>illa rudis animos per noctes conscia primas
<lb/>imbuit, heu nullis capta Lycinna datis!
<lb/>tertius (haud multo minus est) cum ducitur annus,
<lb/>vix memini nobis verba coisse decem.
<lb/>cuncta tuus sepelivit amor, nec femina post te
<lb/>ulla dedit collo dulcia vincla meo.
<lb/>at tu non meritam parcas vexare Lycinnam:
<lb/>nescit vestra ruens ira referre pedem.
<lb/>testis erit Dirce tam vano crimine saeva,
<lb/>Nycteos Antiopen accubuisse Lyco.
<lb/>ah quotiens pulchros vulsit regina capillos,
<lb/>molliaque immitis fixit in ora manus!
<lb/>ah quotiens famulam pensis oneravit iniquis,
<lb/>et caput in dura ponere iussit humo!
<lb/>saepe illam immundis passast habitare tenebris,
<lb/>vilem ieiunae saepe negavit aquam.
<lb/>Iuppiter, Antiopae nusquam succurris habenti
<lb/>tot mala? corrumpit dura catena manus.
<lb/>si deus es, tibi turpe tuam servire puellam:
<lb/>invocet Antiope quem nisi vincta Iovem?
<lb/>sola tamen, quaecumque aderant in corpore vires,
<lb/>regalis manicas rupit utraque manu.
<lb/>inde Cithaeronis timido pede currit in arces.
<lb/>nox erat, et sparso triste cubile gelu.
<lb/>saepe vago Asopi sonitu permota fluentis
<lb/>credebat dominae pone venire pedes.
<lb/>et durum Zethum et lacrimis Amphiona mollem
<lb/>expertast stabulis mater abacta suis.
<lb/>ac veluti, magnos cum ponunt aequora motus,
<lb/>Eurus et adversus desinit ire Noto,
<lb/>litore sollicito sonitus rarescit harenae,
<lb/>sic cadit inflexo lapsa puella genu.
<lb/>sera, tamen pietas: natis est cognitus error.
<lb/>digne Iovis natos qui tueare senex,
<lb/>tu reddis pueris matrem; puerique trahendam
<lb/>vinxerunt Dircen sub trucis ora bovis.
<lb/>Antiope, cognosce Iovem: tibi gloria Dirce
<lb/>ducitur in multis mortem habitura locis.
<lb/>prata cruentantur Zethi, victorque canebat
<lb/>paeana Amphion rupe, Aracynthe, tua.
</p></div2>

<div2 type="poem" n="16"><p>
<lb/>Nox media, et dominae mihi venit epistula nostrae:
<lb/>Tibure me missa iussit adesse mora,
<lb/>candida qua geminas ostendunt culmina turres,
<lb/>et cadit in patulos nympha Aniena lacus.
<lb/>quid faciam? obductis committam mene tenebris
<lb/>ut timeam audacis in mea membra manus?
<lb/>at si distulero haec nostro mandata timore,
<lb/>nocturno fletus saevior hoste mihi.
<lb/>peccaram semel, et totum sum pulsus in annum:
<lb/>in me mansuetas non habet illa manus.
<lb/>nec tamen est quisquam, sacros qui laedat amantes:
<lb/> Scironis medias his licet ire vias.
<lb/>quisquis amator erit, Scythicis licet ambulet oris,
<lb/>nemo adeo ut feriat barbarus esse volet.
<lb/>sanguine tam parvo quis enim spargatur amantis
<lb/>improbus, et cuius sit comes ipsa Venus?
<lb/>luna ministrat iter, demonstrant astra salebras,
<lb/>ipse Amor accensas praecutit ante faces,
<lb/>saeva canum rabies morsus avertit hiantis:
<lb/>huic generi quovis tempore tuta viast.
<lb/>quod si certa meos sequerentur funera cursus,
<lb/>tali mors pretio vel sit emenda mihi.
<lb/>afferet haec unguenta mihi sertisque sepulcrum
<lb/>ornabit custos ad mea busta sedens.
<lb/>di faciant, mea ne terra locet ossa frequenti
<lb/>qua facit assiduo tramite vulgus iter!
<lb/>post mortem tumuli sic infamantur amantum.
<lb/>me tegat arborea devia terra coma,
<lb/>aut humer ignotae cumulis vallatus harenae:
<lb/>non iuvat in media nomen habere via.
</p></div2>

<div2 type="poem" n="17"><p>
<lb/>Nunc, o Bacche, tuis humiles advolvimur aris:
<lb/>da mihi pacato vela secunda, pater.
<lb/>tu potes insanae Veneris compescere fastus,
<lb/>curarumque tuo fit medicina mero.
<lb/>per te iunguntur, per te solvuntur amantes:
<lb/>tu vitium ex animo dilue, Bacche, meo.
<lb/>te quoque enim non esse rudem testatur in astris
<lb/>lyncibus ad caelum vecta Ariadna tuis.
<lb/>hoc mihi, quod veteres custodit in ossibus ignes,
<lb/>funera sanabunt aut tua vina malum.
<lb/>semper enim vacuos nox sobria torquet amantes;
<lb/>spesque timorque animos versat utroque modo.
<lb/>quod si, Bacche, tuis per fervida tempora donis
<lb/>accersitus erit somnus in ossa mea,
<lb/>ipse seram vites pangamque ex ordine colles,
<lb/>quos carpant nullae me vigilante ferae.
<lb/>dum modo purpureo spument mihi dolia musto,
<lb/>et nova pressantis inquinet uva pedes,
<lb/>quod superest vitae per te et tua cornua vivam,
<lb/>virtutisque tuae, Bacche, poeta ferar.
<lb/>dicam ego maternos Aetnaeo fulmine partus,
<lb/>Indica Nysaeis arma fugata choris,
<lb/>vesanumque nova nequiquam in vite Lycurgum,
<lb/>Pentheos in triplicis funera rapta greges,
<lb/>curvaque Tyrrhenos delphinum corpora nautas
<lb/>in vada pampinea desiluisse rate,
<lb/>et tibi per mediam bene olentia flumina Diam,
<lb/>unde tuum potant Naxia turba merum.
<lb/>candida laxatis onerato colla corymbis
<lb/>cinget Bassaricas Lydia mitra comas,
<lb/>levis odorato cervix manabit olivo,
<lb/>et feries nudos veste fluente pedes.
<lb/>mollia Dircaeae pulsabunt tympana Thebae,
<lb/>capripedes calamo Panes hiante canent,
<lb/>vertice turrigero iuxta dea magna Cybebe
<lb/> tundet ad Idaeos cymbala rauca choros.
<lb/>ante fores templi, cratere antistes et auro
<lb/>libatum fundens in tua sacra merum,
<lb/>haec ego non humili referam memoranda coturno,
<lb/>qualis Pindarico spiritus ore tonat:
<lb/>tu modo servitio vacuum me siste superbo,
<lb/>atque hoc sollicitum vince sopore caput.
</p></div2>

<div2 type="poem" n="18"><p>
<lb/>Clausus ab umbroso qua tundit pontus Averno
<lb/>fumida Baiarum stagna tepentis aquae,
<lb/>qua iacet et Troiae tubicen Misenus harena,
<lb/>et sonat Herculeo structa labore via;
<lb/>hic ubi, mortalis dexter cum quaereret urbes,
<lb/>cymbala Thebano concrepuere deo--
<lb/>at nunc invisae magno cum crimine Baiae,
<lb/>quis deus in vestra constitit hostis aqua?--
<lb/>Marcellus Stygias vultum demisit in undas,
<lb/>errat et inferno spiritus ille lacu.
<lb/>quid genus aut virtus aut optima profuit illi
<lb/>mater, et amplexum Caesaris esse focos?
<lb/>aut modo tam pleno fluitantia vela theatro,
<lb/>et per mirantis omina festa manus?
<lb/>occidit, et misero steterat vicesimus annus:
<lb/>tot bona tam parvo clausit in orbe dies.
<lb/>i nunc, tolle animos et tecum finge triumphos,
<lb/>stantiaque in plausum tota theatra iuvent;
<lb/>Attalicas supera vestes, atque ostra smaragdis
<lb/>gemmea sint Indis: ignibus ista dabis.
<lb/>sed tamen huc omnes, huc primus et ultimus ordo:
<lb/>est mala, sed cunctis ista terenda viast.
<lb/>exoranda canis tria sunt latrantia colla,
<lb/>scandendast torvi publica cumba senis.
<lb/>nec forma aeternum aut cuiquamst fortuna perennis:
<lb/>longius aut propius mors sua quemque manet.
<lb/>ille licet ferro cautus se condat et aere,
<lb/>mors tamen inclusum protrahit inde caput.
<lb/>Nirea non facies, non vis exemit Achillem,
<lb/>Croesum aut, Pactoli quas parit umor, opes.
<lb/>at tibi nauta, pias hominum quo traicit umbras,
<lb/>huc animae portet corpus inane tuae:
<lb/>qua Siculae victor telluris Claudius et qua
<lb/>Caesar, ab humana cessit in astra via.
</p></div2>

<div2 type="poem" n="19"><p>
<lb/>Obicitur totiens a te mihi nostra libido:
<lb/>crede mihi, vobis imperat ista magis.
<lb/>vos, ubi contempti rupistis frena pudoris,
<lb/>nescitis captae mentis habere modum.
<lb/>flamma per incensas citius sedetur aristas,
<lb/>fluminaque ad fontis sint reditura caput,
<lb/>et placidum Syrtes portum et bona litora nautis
<lb/>praebeat hospitio saeva Malea suo,
<lb/>quam possit vestros quisquam reprehendere cursus
<lb/>et rabidae stimulos frangere nequitiae.
<lb/>testis, Cretaei fastus quae passa iuvenci
<lb/>induit abiegnae cornua falsa bovis;
<lb/> testis Thessalico flagrans Salmonis Enipeo,
<lb/>quae voluit liquido tota subire deo.
<lb/>crimen et illa fuit, patria succensa senecta
<lb/>arboris in frondes condita Myrrha novae.
<lb/>nam quid Medeae referam, quo tempore matris
<lb/>iram natorum caede piavit amor?
<lb/>quidve Clytaemestrae, propter quam tota Mycenis
<lb/>infamis stupro stat Pelopea domus?
<lb/>tuque, o, Minoa venumdata, Scylla, figura
<lb/>tondes purpurea regna paterna coma.
<lb/>hanc igitur dotem virgo desponderat hosti!
<lb/>Nise, tuas portas fraude reclusit amor.
<lb/>at vos, innuptae, felicius urite taedas:
<lb/>pendet Cretaea tracta puella rate.
<lb/>non tamen immerito Minos sedet arbiter Orci:
<lb/>victor erat quamvis, aequus in hoste fuit.
</p></div2>

<div2 type="poem" n="20"><p>
<lb/>Credis eum iam posse tuae meminisse figurae,
<lb/>vidisti a lecto quem dare vela tuo?
<lb/>durus, qui lucro potuit mutare puellam!
<lb/>tantine, ut lacrimes, Africa tota fuit?
<lb/>at tu stulta adeo's? tu fingis inania verba:
<lb/>forsitan ille alio pectus amore terat.
<lb/>est tibi forma potens, sunt castae Palladis artes,
<lb/>splendidaque a docto fama refulget avo,
<lb/>fortunata domus, modo sit tibi fidus amicus.
<lb/>fidus ero: in nostros curre, puella, toros!
<lb/>tu quoque, qui aestivos spatiosius exigis ignes,
<lb/>Phoebe, moraturae contrahe lucis iter.
<lb/>nox mihi prima venit! primae da tempora nocti!
<lb/>longius in primo, Luna, morare toro.
<lb/>quam multae ante meis cedent sermonibus horae
<lb/>dulcia quam nobis concitet arma Venus!
<lb/>foedera sunt ponenda prius signandaque iura
<lb/>et scribenda mihi lex in amore novo.
<lb/>haec Amor ipse suo constringet pignora signo:
<lb/>testis sidereae torta corona deae.
<lb/>namque ubi non certo vincitur foedere lectus,
<lb/>non habet ultores nox vigilanda deos,
<lb/>et quibus imposuit, solvit mox vincla libido:
<lb/>contineant nobis omina prima fidem.
<lb/>ergo, qui tactis haec foedera ruperit aris,
<lb/>pollueritque novo sacra marita toro,
<lb/>illi sint quicumque solent in amore dolores,
<lb/>et caput argutae praebeat historiae,
<lb/>nec flenti dominae patefiant nocte fenestrae:
<lb/>semper amet, fructu semper amoris egens.
</p></div2>

<div2 type="poem" n="21"><p>
<lb/>Magnum iter ad doctas proficisci cogor Athenas
<lb/>ut me longa gravi solvat amore via.
<lb/>crescit enim assidue spectando cura puellae:
<lb/>ipse alimenta sibi maxima praebet amor.
<lb/>omnia sunt temptata mihi, quacumque fugari
<lb/>posset: at exsomnis me premit ipse deus.
<lb/>vix tamen aut semel admittit, cum saepe negarit:
<lb/> seu venit, extremo dormit amicta toro.
<lb/>unum erit auxilium: mutatis Cynthia terris
<lb/>quantum oculis, animo tam procul ibit amor.
<lb/>nunc agite, o socii, propellite in aequora navem,
<lb/>remorumque pares ducite sorte vices,
<lb/>iungiteque extremo felicia lintea malo:
<lb/>iam liquidum nautis aura secundat iter.
<lb/>Romanae turres et vos valeatis, amici,
<lb/>qualiscumque mihi tuque, puella, vale!
<lb/>ergo ego nunc rudis Hadriaci vehar aequoris hospes,
<lb/>cogar et undisonos nunc prece adire deos.
<lb/>deinde per Ionium vectus cum fessa Lechaeo
<lb/>sedarit placida vela phaselus aqua,
<lb/>quod superest, sufferre, pedes, properate laborem,
<lb/>Isthmos qua terris arcet utrumque mare.
<lb/>inde ubi Piraei capient me litora portus,
<lb/>scandam ego Theseae bracchia longa viae.
<lb/>illic vel stadiis animum emendare Platonis
<lb/>incipiam aut hortis, docte Epicure, tuis;
<lb/>persequar aut studium linguae, Demosthenis arma,
<lb/>libaboque tuos, culte Menandre, sales;
<lb/>aut certe tabulae capient mea lumina pictae,
<lb/>sive ebore exactae, seu magis aere, manus.
<lb/>et spatia annorum et longa intervalla profundi
<lb/>lenibunt tacito vulnera nostra sinu:
<lb/>seu moriar, fato, non turpi fractus amore;
<lb/>atque erit illa mihi mortis honesta dies.
</p></div2>

<div2 type="poem" n="22"><p>
<lb/>Frigida tam multos placuit tibi Cyzicus annos,
<lb/>Tulle, Propontiaca qua fluit isthmos aqua,
<lb/>Dindymis et sacra fabricata in vite Cybebe,
<lb/>raptorisque tulit quae via Ditis equos?
<lb/>si te forte iuvant Helles Athamantidos urbes,
<lb/>nec desiderio, Tulle, movere meo,
<lb/>si tibi olorigeri visendast ora Caystri,
<lb/>et quae serpentis temperat unda vias;
<lb/>tu licet aspicias caelum omne Atlanta gerentem,
<lb/>sectaque Persea Phorcidos ora manu,
<lb/>Geryonis stabula et luctantum in pulvere signa
<lb/>Herculis Antaeique, Hesperidumque choros;
<lb/>tuque tuo Colchum propellas remige Phasim,
<lb/>Peliacaeque trabis totum iter ipse legas,
<lb/>qua rudis Argoa natat inter saxa columba
<lb/>in faciem prorae pinus adacta novae:
<lb/>omnia Romanae cedent miracula terrae.
<lb/>natura hic posuit, quidquid ubique fuit.
<lb/>armis apta magis tellus quam commoda noxae:
<lb/>Famam, Roma, tuae non pudet historiae.
<lb/>nam quantum ferro tantum pietate potentes
<lb/>stamus: victricis temperat ira manus.
<lb/>hic, Anio Tiburne, fluis, Clitumnus ab Umbro
<lb/>tramite, et aeternum Marcius umor opus,
<lb/>Albanus lacus et foliis Nemorensis abundans,
<lb/>potaque Pollucis nympha salubris equo.
<lb/>at non squamoso labuntur ventre cerastae,
<lb/> Itala portentis nec furit unda novis;
<lb/>non hic Andromedae resonant pro matre catenae,
<lb/>nec tremis Ausonias, Phoebe fugate, dapes,
<lb/>nec cuiquam absentes arserunt in caput ignes
<lb/>exitium nato matre movente suo;
<lb/>Penthea non saevae venantur in arbore Bacchae,
<lb/>nec solvit Danaas subdita cerva rates;
<lb/>cornua nec valuit curvare in paelice Iuno
<lb/>aut faciem turpi dedecorare bove;
<lb/> <gap/> 
<lb/>arboreasque cruces Sinis, et non hospita Grais
<lb/>saxa, et curtatas in fera fata trabes.
<lb/>haec tibi, Tulle, parens, haec est pulcherrima sedes,
<lb/>hic tibi pro digna gente petendus honos,
<lb/>hic tibi ad eloquium cives, hic ampla nepotum
<lb/>spes et venturae coniugis aptus amor.
</p></div2>

<div2 type="poem" n="23"><p>
<lb/>Ergo tam doctae nobis periere tabellae,
<lb/>scripta quibus pariter tot periere bona!
<lb/>has quondam nostris manibus detriverat usus,
<lb/>qui non signatas iussit habere fidem.
<lb/>illae iam sine me norant placare puellas,
<lb/>et quaedam sine me verba diserta loqui.
<lb/>non illas fixum caras effecerat aurum:
<lb/>vulgari buxo sordida cera fuit.
<lb/>qualescumque mihi semper mansere fideles,
<lb/>semper et effectus promeruere bonos.
<lb/>forsitan haec illis fuerunt mandata tabellis:
<lb/>'irascor, quoniam's, lente, moratus heri.
<lb/>an tibi nescio quae visast formosior? an tu
<lb/>non bona de nobis crimina ficta iacis?'
<lb/>aut dixit: 'venies hodie, cessabimus una:
<lb/>hospitium tota nocte paravit Amor,'
<lb/>et quaecumque volens reperit non stulta puella
<lb/>garrula, cum blandis dicitur hora dolis.
<lb/>me miserum, his aliquis rationem scribit avarus
<lb/>et ponit duras inter ephemeridas!
<lb/>quas si quis mihi rettulerit, donabitur auro:
<lb/>quisenta velit?
<lb/>i puer, et citus haec aliqua propone columna,
<lb/>et dominum Esquiliis scribe habitare tuum.
</p></div2>

<div2 type="poem" n="24"><p>
<lb/>Falsast ista tuae, mulier, fiducia formae,
<lb/>olim oculis nimium facta superba meis.
<lb/>noster amor talis tribuit tibi, Cynthia, laudes:
<lb/>versibus insignem te pudet esse meis.
<lb/>mixtam te varia laudavi saepe figura,
<lb/>ut, quod non esses, esse putaret amor;
<lb/>et color est totiens roseo collatus Eoo,
<lb/>cum tibi quaesitus candor in ore foret:
<lb/>quod mihi non patrii poterant avertere amici,
<lb/>eluere aut vasto Thessala saga mari,
<lb/>hoc ego--non ferro, non igne coactus, at ipsa
<lb/>naufragus Aegaea (vera fatebor) aqua.
<lb/>correptus saevo Veneris torrebar aeno;
<lb/> vinctus eram versas in mea terga manus.
<lb/>ecce coronatae portum tetigere carinae,
<lb/>traiectae Syrtes, ancora iacta mihist.
<lb/>nunc demum vasto fessi resipiscimus aestu,
<lb/>vulneraque ad sanum nunc coiere mea.
<lb/>Mens Bona, si qua dea's, tua me in sacraria dono!
<lb/>exciderunt surdo tot mea vota Iovi.
</p></div2>

<div2 type="poem" n="25"><p>
<lb/>Risus eram positis inter convivia mensis,
<lb/>et de me poterat quilibet esse loquax.
<lb/>quinque tibi potui servire fideliter annos:
<lb/>ungue meam morso saepe querere fidem.
<lb/>nil moveor lacrimis: ista sum captus ab arte;
<lb/>semper ab insidiis, Cynthia, flere soles.
<lb/>flebo ego discedens, sed fletum iniuria vincit:
<lb/>tu bene conveniens non sinis ire iugum.
<lb/>limina iam nostris valeant lacrimantia verbis,
<lb/>nec tamen irata ianua fracta manu.
<lb/>at te celatis aetas gravis urgeat annis,
<lb/>et veniat formae ruga sinistra tuae!
<lb/>vellere tum cupias albos a stirpe capillos,
<lb/>iam speculo rugas increpitante tibi,
<lb/>exclusa inque vicem fastus patiare superbos,
<lb/>et quae fecisti facta queraris anus!
<lb/>has tibi fatalis cecinit mea pagina diras:
<lb/>eventum formae disce timere tuae!
</p></div2>
</div1>

<div1 type="book" n="4">
<div2 type="poem" n="1"><p>
<lb/>hoc, quodcumque uides, hospes, qua maxima Roma est,
<lb/>ante Phrygem Aenean collis et herba fuit;
<lb/>atque ubi Nauali stant sacra Palatia Phoebo,
<lb/>Euandri profugae concubuere boues.
<lb/>fictilibus creuere deis haec aurea templa,
<lb/>nec fuit opprobrio facta sine arte casa;
<lb/>Tarpeiusque pater nuda de rupe tonabat,
<lb/>et Tiberis nostris aduena bubus erat.
<lb/>qua gradibus domus ista Remi se sustulit, olim
<lb/>unus erat fratrum maxima regna focus.
<lb/>curia, praetexto quae nunc nitet alta senatu,
<lb/>pellitos habuit, rustica corda, Patres.
<lb/>bucina cogebat priscos ad uerba Quiritis:
<lb/>centum illi in prato saepe senatus erat.
<lb/>nec sinuosa cauo pendebant uela theatro,
<lb/>pulpita sollemnis non oluere crocos.
<lb/>nulli cura fuit externos quaerere diuos,
<lb/>cum tremeret patrio pendula turba sacro,
<lb/>annuaque accenso celebrante Parilia faeno,
<lb/>qualia nunc curto lustra nouantur equo.
<lb/>Vesta coronatis pauper gaudebat asellis,
<lb/>ducebant macrae uilia sacra boues.
<lb/>parua saginati lustrabant compita porci,
<lb/>pastor et ad calamos exta litabat ouis.
<lb/>uerbera pellitus saetosa mouebat arator,
<lb/>unde licens Fabius sacra Lupercus habet.
<lb/>nec rudis infestis miles radiabat in armis:
<lb/>miscebant usta proelia nuda sude.
<lb/>prima galeritus posuit praetoria Lycmon,
<lb/>magnaque pars Tatio rerum erat inter ouis.
<lb/>hinc Tities Ramnesque uiri Luceresque Soloni,
<lb/>quattuor hinc albos Romulus egit equos.
<lb/>quippe suburbanae parua minus urbe Bouillae
<lb/>et, qui nunc nulli, maxima turba Gabi.
<lb/>et stetit Alba potens, albae suis omine nata,
<lb/>ac tibi Fidenas longa erat isse uia.
<lb/>nil patrium nisi nomen habet Romanus alumnus:
<lb/>sanguinis altricem non pudet esse lupam.
<lb/>huc melius profugos misisti, Troia, Penatis;
<lb/>heu quali uecta est Dardana puppis aue!
<lb/>iam bene spondebant tunc omina, quod nihil illam
<lb/>laeserat abiegni uenter apertus equi,
<lb/>cum pater in nati trepidus ceruice pependit,
<lb/>et uerita est umeros urere flamma pios.
<lb/>tunc animi uenere Deci Brutique secures,
<lb/>uexit et ipsa sui Caesaris arma Venus,
<lb/>arma resurgentis portans uictricia Troiae:
<lb/>felix terra tuos cepit, Iule, deos,
<lb/>si modo Auernalis tremulae cortina Sibyllae
<lb/>dixit Auentino rura pianda Remo,
<lb/>aut si Pergameae sero rata carmina uatis
<lb/>longaeuum ad Priami uera fuere caput:
<lb/><q>uertite equum, Danai! male uincitis! Ilia tellus
<lb/>uiuet, et huic cineri Iuppiter arma dabit.</q>
<lb/>optima nutricum nostris lupa Martia rebus,
<lb/>qualia creuerunt moenia lacte tuo!
<lb/>moenia namque pio coner disponere uersu:
<lb/>ei mihi, quod nostro est paruus in ore sonus!
<lb/>sed tamen exiguo quodcumque e pectore riui
<lb/>fluxerit, hoc patriae seruiet omne meae.
<lb/>Ennius hirsuta cingat sua dicta corona:
<lb/>mi folia ex hedera porrige, Bacche, tua,
<lb/>ut nostris tumefacta superbiat Vmbria libris,
<lb/>Vmbria Romani patria Callimachi!
<lb/>scandentis quisquis cernit de uallibus arces,
<lb/>ingenio muros aestimet ille meo!
<lb/>Roma, faue, tibi surgit opus, date candida ciues
<lb/>omina, et inceptis dextera cantet auis!
<lb/>sacra diesque canam et cognomina prisca locorum:
<lb/>has meus ad metas sudet oportet equus.

</p></div2>

<div2 type="poem" n="1"><p>
<lb/>quo ruis imprudens, uage, dicere fata, Properti?
<lb/>non sunt a dextro condita fila colo.
<lb/>accersis lacrimas cantans, auersus Apollo:
<lb/>poscis ab inuita uerba pigenda lyra.
<lb/>certa feram certis auctoribus, aut ego uates
<lb/>nescius aerata signa mouere pila.
<lb/>me creat Archytae suboles Babylonius Orops
<lb/>Horon, et a proauo ducta Conone domus.
<lb/>di mihi sunt testes non degenerasse propinquos,
<lb/>inque meis libris nil prius esse fide.
<lb/>nunc pretium fecere deos et (fallitur auro
<lb/>Iuppiter) obliquae signa iterata rotae
<lb/>felicesque Iouis stellas Martisque rapaces
<lb/>et graue Saturni sidus in omne caput;
<lb/>quid moueant Pisces animosaque signa Leonis,
<lb/>lotus et Hesperia quid Capricornus aqua.
<lb/><del>dicam: &ldquo;Troia cades, et Troica Roma, resurges;&rdquo;
<lb/>et maris et terrae longa sepulcra canam.</del>
<lb/>dixi ego, cum geminos produceret Arria natos
<lb/>(illa dabat natis arma uetante deo):
<lb/>non posse ad patrios sua pila referre Penatis:
<lb/>nempe meam firmant nunc duo busta fidem.
<lb/>quippe Lupercus, equi dum saucia protegit ora,
<lb/>heu sibi prolapso non bene cauit equo;
<lb/>Gallus at, in castris dum credita signa tuetur,
<lb/>concidit ante aquilae rostra cruenta suae:
<lb/>fatales pueri, duo funera matris auarae!
<lb/>uera, sed inuito, contigit ista fides.
<lb/>idem ego, cum Cinarae traheret Lucina dolores,
<lb/>et facerent uteri pondera lenta moram,
<lb/><q>Iunonis facito uotum impetrabile</q> dixi:
<lb/>illa parit: libris est data palma meis!
<lb/>hoc neque harenosum Libyae Iouis explicat antrum,
<lb/>aut sibi commissos fibra locuta deos,
<lb/>aut si quis motas cornicis senserit alas,
<lb/>umbraue quae magicis mortua prodit aquis:
<lb/>aspicienda uia est caeli uerusque per astra
<lb/>trames, et ab zonis quinque petenda fides.
<lb/>exemplum graue erit Calchas: namque Aulide soluit
<lb/>ille bene haerentis ad pia saxa ratis;
<lb/>idem Agamemnoniae ferrum ceruice puellae
<lb/>tinxit, et Atrides uela cruenta dedit;
<lb/>nec rediere tamen Danai: tu diruta fletum
<lb/>supprime et Euboicos respice, Troia, sinus!
<lb/>Nauplius ultores sub noctem porrigit ignis,
<lb/>et natat exuuiis Graecia pressa suis.
<lb/>uictor Oiliade, rape nunc et dilige uatem,
<lb/>quam uetat auelli ueste Minerua sua!
<lb/>hactenus historiae: nunc ad tua deuehar astra;
<lb/>incipe tu lacrimis aequus adesse nouis.
<lb/>Vmbria te notis antiqua Penatibus edit -- 
<lb/>mentior? an patriae tangitur ora tuae?-- 
<lb/>qua nebulosa cauo rorat Meuania campo,
<lb/>et lacus aestiuis intepet Vmber aquis,
<lb/>scandentisque Asis consurgit uertice murus,
<lb/>murus ab ingenio notior ille tuo.
<lb/>ossaque legisti non illa aetate legenda
<lb/>patris et in tenuis cogeris ipse lares:
<lb/>nam tua cum multi uersarent rura iuuenci,
<lb/>abstulit excultas pertica tristis opes.
<lb/>mox ubi bulla rudi dimissa est aurea collo,
<lb/>matris et ante deos libera sumpta toga,
<lb/>tum tibi pauca suo de carmine dictat Apollo
<lb/>et uetat insano uerba tonare Foro.
<lb/>at tu finge elegos, fallax opus: haec tua castra! -
<lb/>scribat ut exemplo cetera turba tuo.
<lb/>militiam Veneris blandis patiere sub armis,
<lb/>et Veneris Pueris utilis hostis eris.
<lb/>nam tibi uictrices quascumque labore parasti,
<lb/>eludit palmas una puella tuas:
<lb/>et bene cum fixum mento discusseris uncum,
<lb/>nil erit hoc: rostro te premet ansa tuo.
<lb/>illius arbitrio noctem lucemque uidebis:
<lb/>gutta quoque ex oculis non nisi iussa cadet.
<lb/>nec mille excubiae nec te signata iuuabunt
<lb/>limina: persuasae fallere rima sat est.
<lb/>nunc tua uel mediis puppis luctetur in undis,
<lb/>uel licet armatis hostis inermis eas,
<lb/>uel tremefacta cauo tellus diducat hiatum:
</p></div2>

<div2 type="poem" n="2"><p>
<lb/> quid mirare meas tot in uno corpore formas,
<lb/>accipe Vertumni signa paterna dei.
<lb/>Tuscus ego <add>et</add> Tuscis orior, nec paenitet inter
<lb/>proelia Volsinios deseruisse focos.
<lb/>haec me turba iuuat, nec templo laetor eburno:
<lb/>Romanum satis est posse uidere Forum.
<lb/>hac quondam Tiberinus iter faciebat, et aiunt
<lb/>remorum auditos per uada pulsa sonos:
<lb/>at postquam ille suis tantum concessit alumnis,
<lb/>Vertumnus uerso dicor ab amne deus.
<lb/><gap/>
<lb/>seu, quia uertentis fructum praecepimus anni,
<lb/>Vertumni rursus credidit esse sacrum.
<lb/>prima mihi uariat liuentibus uua racemis,
<lb/>et coma lactenti spicea fruge tumet;
<lb/>hic dulcis cerasos, hic autumnalia pruna
<lb/>cernis et aestiuo mora rubere die;
<lb/>insitor hic soluit pomosa uota corona,
<lb/>cum pirus inuito stipite mala tulit.
<lb/>mendax fama, noces: alius mihi nominis index:
<lb/>de se narranti tu modo crede deo.
<lb/>opportuna mea est cunctis natura figuris:
<lb/>in quamcumque uoles uerte, decorus ero.
<lb/>indue me Cois, fiam non dura puella:
<lb/>meque uirum sumpta quis neget esse toga?
<lb/>da falcem et torto frontem mihi comprime faeno:
<lb/>iurabis nostra gramina secta manu.
<lb/>arma tuli quondam et, memini, laudabar in illis:
<lb/>corbis et imposito pondere messor eram.
<lb/>sobrius ad lites: at cum est imposta corona,
<lb/>clamabis capiti uina subisse meo.
<lb/>cinge caput mitra, speciem furabor Iacchi;
<lb/>furabor Phoebi, si modo plectra dabis.
<lb/>cassibus impositis uenor: sed harundine sumpta
<lb/>fautor plumoso sum deus aucupio.
<lb/>est etiam aurigae species Vertumnus et eius
<lb/>traicit alterno qui leue pondus equo.
<lb/>suppetat hic, piscis calamo praedabor, et ibo
<lb/>mundus demissis institor in tunicis.
<lb/>pastorem ad baculum possum curuare uel idem
<lb/>sirpiculis medio puluere ferre rosam.
<lb/>nam quid ego adiciam, de quo mihi maxima fama est,
<lb/>hortorum in manibus dona probata meis?
<lb/>caeruleus cucumis tumidoque cucurbita uentre
<lb/>me notat et iunco brassica uincta leui;
<lb/>nec flos ullus hiat pratis, quin ille decenter
<lb/>impositus fronti langueat ante meae.
<lb/>at mihi, quod formas unus uertebar in omnis,
<lb/>nomen ab euentu patria lingua dedit;
<lb/>et tu, Roma, meis tribuisti praemia Tuscis,
<lb/>(unde hodie Vicus nomina Tuscus habet),
<lb/>tempore quo sociis uenit Lycomedius armis
<lb/>atque Sabina feri contudit arma Tati.
<lb/>uidi ego labentis acies et tela caduca,
<lb/>atque hostis turpi terga dedisse fugae.
<lb/>sed facias, diuum Sator, ut Romana per aeuum
<lb/>transeat ante meos turba togata pedes.
<lb/>sex superant uersus: te, qui ad uadimonia curris,
<lb/>non moror: haec spatiis ultima creta meis.
<lb/>stipes acernus eram, properanti falce dolatus,
<lb/>ante Numam grata pauper in urbe deus.
<lb/>at tibi, Mamurri, formae caelator aenae,
<lb/>tellus artifices ne terat Osca manus,
<lb/>qui me tam docilis potuisti fundere in usus.
</p></div2>

<div2 type="poem" n="3"><p>
<lb/> haec Arethusa suo mittit mandata Lycotae,
<lb/>cum totiens absis, si potes esse meus.
<lb/>si qua tamen tibi lecturo pars oblita derit,
<lb/>haec erit e lacrimis facta litura meis:
<lb/>aut si qua incerto fallet te littera tractu,
<lb/>signa meae dextrae iam morientis erunt.
<lb/>te modo uiderunt iteratos Bactra per ortus,
<lb/>te modo munito Sericus hostis equo,
<lb/>hibernique Getae, pictoque Britannia curru,
<lb/>ustus et Eoa decolor Indus aqua.
<lb/>haecne marita fides et parce auia noctes,
<lb/>cum rudis urgenti bracchia uicta dedi?
<lb/>quae mihi deductae fax omen praetulit, illa
<lb/>traxit ab euerso lumina nigra rogo;
<lb/>et Stygio sum sparsa lacu, nec recta capillis
<lb/>uitta data est: nupsi non comitante deo.
<lb/>omnibus heu portis pendent mea noxia uota:
<lb/>texitur haec castris quarta lacerna tuis.
<lb/>occidat, immerita qui carpsit ab arbore uallum
<lb/>et struxit querulas rauca per ossa tubas,
<lb/>dignior obliquo funem qui torqueat Ocno,
<lb/>aeternusque tuam pascat, aselle, famem!
<lb/>dic mihi, num teneros urit lorica lacertos?
<lb/>num grauis imbellis atterit hasta manus?
<lb/>haec noceant potius, quam dentibus ulla puella
<lb/>det mihi plorandas per tua colla notas!
<lb/>diceris et macie uultum tenuasse: sed opto
<lb/>e desiderio sit color iste meo.
<lb/>at mihi cum noctes induxit uesper amaras,
<lb/>si qua relicta iacent, osculor arma tua;
<lb/>tum queror in toto non sidere pallia lecto,
<lb/>lucis et auctores non dare carmen auis.
<lb/>noctibus hibernis castrensia pensa laboro
<lb/>et Tyria in clauos uellera secta tuos;
<lb/>et disco, qua parte fluat uincendus Araxes,
<lb/>quot sine aqua Parthus milia currat equus;
<lb/>cogor et e tabula pictos ediscere mundos,
<lb/>qualis et haec docti sit positura dei,
<lb/>quae tellus sit lenta gelu, quae putris ab aestu,
<lb/>uentus in Italiam qui bene uela ferat.
<lb/>assidet una soror, curis et pallida nutrix
<lb/>peierat hiberni temporis esse moras.
<lb/>felix Hippolyte! nuda tulit arma papilla
<lb/>et texit galea barbara molle caput.
<lb/>Romanis utinam patuissent castra puellis!
<lb/>essem militiae sarcina fida tuae,
<lb/>nec me tardarent Scythiae iuga, cum Paper altas
<lb/>Africus in glaciem frigore nectit aquas.
<lb/>omnis amor magnus, sed aperto in coniuge maior:
<lb/>hanc Venus, ut uiuat, uentilat ipsa facem.
<lb/>nam mihi quo Poenis ter purpura fulgeat ostris
<lb/>crystallusque meas ornet aquosa manus?
<lb/>omnia surda tacent, rarisque assueta kalendis
<lb/>uix aperit clausos una puella Lares,
<lb/>Claugidos et catulae uox est mihi grata querentis:
<lb/>illa tui partem uindicat una tori.
<lb/>flore sacella tego, uerbenis compita uelo,
<lb/>et crepat ad ueteres herba Sabina focos.
<lb/>siue in finitimo gemuit stans noctua tigno,
<lb/>seu uoluit tangi parca lucerna mero,
<lb/>illa dies hornis caedem denuntiat agnis,
<lb/>succinctique calent ad noua lucra popae.
<lb/>ne, precor, ascensis tanti sit gloria Bactris,
<lb/>raptaue odorato carbasa lina duci,
<lb/>plumbea cum tortae sparguntur pondera fundae,
<lb/>subdolus et uersis increpat arcus equis!
<lb/>sed (tua sic domitis Parthae telluris alumnis
<lb/>pura triumphantis hasta sequatur equos)
<lb/>incorrupta mei conserua foedera lecti!
<lb/>hac ego te sola lege redisse uelim:
<lb/>armaque cum tulero portae uotiua Capenae,
</p></div2>

<div2 type="poem" n="4"><p>
<lb/> Tarpeium nemus et Tarpeiae turpe sepulcrum
<lb/>fabor et antiqui limina capta Iouis.
<lb/>lucus erat felix hederoso conditus antro,
<lb/>multaque natiuis obstrepit arbor aquis,
<lb/>Siluani ramosa domus, quo dulcis ab aestu
<lb/>fistula poturas ire iubebat ouis.
<lb/>hunc Tatius fontem uallo praecingit acerno,
<lb/>fidaque suggesta castra coronat humo.
<lb/>quid tum Roma fuit, tubicen uicina Curetis
<lb/>cum quateret lento murmure saxa Iouis?
<lb/>atque ubi nunc terris dicuntur iura subactis,
<lb/>stabant Romano pila Sabina Foro.
<lb/>murus erant montes: ubi nunc est curia saepta,
<lb/>bellicus ex illo fonte bibebat equus.
<lb/>hinc Tarpeia deae fontem libauit: at illi
<lb/>urgebat medium fictilis urna caput.
<lb/>et satis una malae potuit mors esse puellae,
<lb/>quae uoluit flammas fallere, Vesta, tuas?
<lb/>uidit harenosis Tatium proludere campis
<lb/>pictaque per flauas arma leuare iubas:
<lb/>obstipuit regis facie et regalibus armis,
<lb/>interque oblitas excidit urna manus.
<lb/>saepe illa immeritae causata est omina lunae,
<lb/>et sibi tingendas dixit in amne comas:
<lb/>saepe tulit blandis argentea lilia Nymphis,
<lb/>Romula ne faciem laederet hasta Tati.
<lb/>dumque subit primo Capitolia nubila fumo,
<lb/>rettulit hirsutis bracchia secta rubis,
<lb/>et sua Tarpeia residens ita fleuit ab arce
<lb/>uulnera, uicino non patienda Ioui:
<lb/><q>ignes castrorum et Tatiae praetoria turmae
<lb/>et formosa oculis arma Sabina meis,
<lb/>o utinam ad uestros sedeam captiua Penatis,
<lb/>dum captiua mei conspicer ora Tati!
<lb/>Romani montes, et montibus addita Roma,
<lb/>et ualeat probro Vesta pudenda meo:
<lb/>ille equus, ille meos in castra reponet amores,
<lb/>cui Tatius dextras collocat ipse iubas!
<lb/>quid mirum in patrios Scyllam saeuisse capillos,
<lb/>candidaque in saeuos inguina uersa canis?
<lb/>prodita quid mirum fraterni cornua monstri,
<lb/>cum patuit lecto stamine torta uia?
<lb/>quantum ego sum Ausoniis crimen factura puellis,
<lb/>improba uirgineo lecta ministra foco!
<lb/>Pallados exstinctos si quis mirabitur ignis,
<lb/>ignoscat: lacrimis spargitur ara meis.
<lb/>cras, ut rumor ait, tota potabitur urbe:
<lb/>tu cape spinosi rorida terga iugi.
<lb/>lubrica tota uia est et perfida: quippe tacentis
<lb/>fallaci celat limite semper aquas.
<lb/>o utinam magicae nossem cantamina Musae!
<lb/>haec quoque formoso lingua tulisset opem.
<lb/>te toga picta decet, non quem sine matris honore
<lb/>nutrit inhumanae dura papilla lupae.
<lb/>hic, hospes, patria metuar regina sub aula?
<lb/>dos tibi non humilis prodita Roma uenit.
<lb/>si minus, at raptae ne sint impune Sabinae:
<lb/>me rape et alterna lege repende uices!
<lb/>commissas acies ego possum soluere: nuptae
<lb/>uos medium palla foedus inite mea.
<lb/>adde Hymenaee modos, tubicen fera murmura conde:
<lb/>credite, uestra meus molliet arma torus.
<lb/>et iam quarta canit uenturam bucina lucem,
<lb/>ipsaque in Oceanum sidera lapsa cadunt.
<lb/>experiar somnum, de te mihi somnia quaeram:
<lb/>fac uenias oculis umbra benigna meis.</q>
<lb/>dixit, et incerto permisit bracchia somno,
<lb/>nescia se furiis accubuisse nouis.
<lb/>nam Vesta, Iliacae felix tutela fauillae,
<lb/>culpam alit et plures condit in ossa faces.
<lb/>illa ruit, qualis celerem prope Thermodonta
<lb/>Strymonis abscisso fertur aperta sinu.
<lb/>urbi festus erat (dixere Parilia patres),
<lb/>hic primus coepit moenibus esse dies,
<lb/>annua pastorum conuiuia, lusus in urbe,
<lb/>cum pagana madent fercula diuitiis,
<lb/>cumque super raros faeni flammantis aceruos
<lb/>traicit immundos ebria turba pedes.
<lb/>Romulus excubias decreuit in otia solui
<lb/>atque intermissa castra silere tuba.
<lb/>hoc Tarpeia suum tempus rata conuenit hostem:
<lb/>pacta ligat, pactis ipsa futura comes.
<lb/>mons erat ascensu dubius festoque remissus
<lb/>nec mora, uocalis occupat ense canis.
<lb/>omnia praebebant somnos: sed Iuppiter unus
<lb/>decreuit poenis inuigilare suis.
<lb/>prodiderat portaeque fidem patriamque iacentem,
<lb/>nubendique petit, quem uelit, ipsa diem.
<lb/>at Tatius (neque enim sceleri dedit hostis honorem)
<lb/><q>nube</q> ait <q>et regni scande cubile mei!</q>
<lb/>dixit, et ingestis comitum super obruit armis.
<lb/>haec, uirgo, officiis dos erat apta tuis.
<lb/>a duce Tarpeia mons est cognomen adeptus:
</p></div2>

<div2 type="poem" n="5"><p>
<lb/> terra tuum spinis obducat, lena, sepulcrum,
<lb/>et tua, quod non uis, sentiat umbra sitim;
<lb/>nec sedeant cineri Manes, et Cerberus ultor
<lb/>turpia ieiuno terreat ossa sono!
<lb/>docta uel Hippolytum Veneri mollire negantem,
<lb/>concordique toro pessima semper auis,
<lb/>Penelopen quoque neglecto rumore mariti
<lb/>nubere lasciuo cogeret Antinoo.
<lb/>illa uelit, poterit magnes non ducere ferrum,
<lb/>et uolucris nidis esse nouerca suis.
<lb/>quippe et, Collinas ad fossam mouerit herbas,
<lb/>stantia currenti diluerentur aqua:
<lb/>audax cantatae leges imponere lunae
<lb/>et sua nocturno fallere terga lupo,
<lb/>posset ut intentos astu caecare maritos,
<lb/>cornicum immeritas eruit ungue genas;
<lb/>consuluitque striges nostro de sanguine, et in me
<lb/>hippomanes fetae semina legit equae.
<lb/>exorabat opus uerbis, ceu blanda perure
<lb/>saxosamque ferat sedula culpa uiam:
<lb/><q>si te Eoa Dorozantum iuuat aurea ripa
<lb/>et quae sub Tyria concha superbit aqua,
<lb/>Eurypylique placet Coae textura Mineruae,
<lb/>sectaque ab Attalicis putria signa toris,
<lb/>seu quae palmiferae mittunt uenalia Thebae,
<lb/>murreaque in Parthis pocula cocta focis;
<lb/>sperne fidem, prouolue deos, mendacia uincant,
<lb/>frange et damnosae iura pudicitiae!
<lb/>et simulare uirum pretium facit: utere causis!
<lb/>maior dilata nocte recurret amor.
<lb/>si tibi forte comas uexauerit, utilis ira:
<lb/>post modo mercata pace premendus erit.
<lb/>denique ubi amplexu Venerem promiseris empto,
<lb/>fac simules puros Isidis esse dies.
<lb/>ingerat Aprilis Iole tibi, tundat Amycle
<lb/>natalem Mais Idibus esse tuum.
<lb/>supplex ille sedet &mdash; posita tu scribe cathedra
<lb/>quidlibet! has artis si pauet ille, tenes!
<lb/>semper habe morsus circa tua colla recentis,
<lb/>litibus alternis quos putet esse datos.
<lb/>nec te Medeae delectent probra sequacis
<lb/>(nempe tulit fastus ausa rogare prior),
<lb/>sed potius mundi Thais pretiosa Menandri,
<lb/>cum ferit astutos comica moecha Getas.
<lb/>in mores te uerte uiri: si cantica iactat,
<lb/>i comes et uoces ebria iunge tuas.
<lb/>ianitor ad dantis uigilet: si pulset inanis,
<lb/>surdus in obductam somniet usque seram.
<lb/>nec tibi displiceat miles non factus amori,
<lb/>nauta nec attrita si ferat aera manu,
<lb/>aut quorum titulus per barbara colla pependit,
<lb/>cretati medio cum saluere foro.
<lb/>aurum spectato, non quae manus afferat aurum!
<lb/>uersibus auditis quid nisi uerba feres?
<lb/><del>quid iuuat ornato procedere, uita, capillo
<lb/>et tenuis Coa ueste mouere sinus?</del>
<lb/>qui uersus, Coae dederit nec munera uestis,
<lb/>istius tibi sit surda sine arte lyra.
<lb/>dum uernat sanguis, dum rugis integer annus,
<lb/>utere, ne quid cras libet ab ore dies!
<lb/>uidi ego odorati uictura rosaria Paesti
<lb/>sub matutino cocta iacere Noto.</q>
<lb/>sed (cape torquatae, Venus o regina, columbae
<lb/>ob meritum ante tuos guttura secta focos)
<lb/>his animum nostrae dum uersat Acanthis amicae,
<lb/>per tenuem ossa <add>a me</add> sunt numerata cutem.
<lb/>uidi ego rugoso tussim concrescere collo,
<lb/>sputaque per dentis ire cruenta cauos,
<lb/>atque animam in tegetes putrem exspirare paternas:
<lb/>horruit algenti pergula curua foco.
<lb/>exsequiae fuerint rari furtiua capilli
<lb/>uincula et immundo pallida mitra situ,
<lb/>et canis, in nostros nimis experrecta dolores,
<lb/>cum fallenda meo pollice clatra forent.
<lb/>sit tumulus lenae curto uetus amphora collo:
<lb/>urgeat hunc supra uis, caprifice, tua.
<lb/>quisquis amas, scabris hoc bustum caedite saxis,
</p></div2>

<div2 type="poem" n="6"><p>
<lb/> sacra facit uates: sint ora fauentia sacris,
<lb/>et cadat ante meos icta iuuenca focos.
<lb/>serta Philiteis certet Romana corymbis,
<lb/>et Cyrenaeas urna ministret aquas.
<lb/>costum molle date et blandi mihi turis honores,
<lb/>terque focum circa laneus orbis eat.
<lb/>spargite me lymphis, carmenque recentibus aris
<lb/>tibia Mygdoniis libet eburna cadis.
<lb/>ite procul fraudes, alio sint aere noxae:
<lb/>pura nouum uati laurea mollit iter.
<lb/>Musa, Palatini referemus Apollinis aedem:
<lb/>res est, Calliope, digna fauore tuo.
<lb/>Caesaris in nomen ducuntur carmina: Caesar
<lb/>dum canitur, quaeso, Iuppiter ipse uaces!
<lb/>est Phoebi fugiens Athamana ad litora portus,
<lb/>qua sinus Ioniae murmura condit aquae,
<lb/>Actia Iuleae pelagus monumenta carinae,
<lb/>nautarum uotis non operosa uia.
<lb/>huc mundi coiere manus: stetit aequore moles
<lb/>pinea, nec remis aequa fauebat auis.
<lb/>altera classis erat Teucro damnata Quirino,
<lb/>pilaque feminea turpiter acta manu:
<lb/>hinc Augusta ratis plenis Iouis omine uelis,
<lb/>signaque iam Patriae uincere docta suae.
<lb/>tandem aciem geminos Nereus lunarat in arcus,
<lb/>armorum et radiis picta tremebat aqua,
<lb/>cum Phoebus linquens stantem se uindice Delon
<lb/>(nam tulit iratos mobilis una Notos)
<lb/>astitit Augusti puppim super, et noua flamma
<lb/>luxit in obliquam ter sinuata facem.
<lb/>non ille attulerat crinis in colla solutos
<lb/>aut testudineae carmen inerme lyrae,
<lb/>sed quali aspexit Pelopeum Agamemnona uultu,
<lb/>egessitque auidis Dorica castra rogis,
<lb/>aut qualis flexos soluit Pythona per orbis
<lb/>serpentem, imbelles quem timuere lyrae.
<lb/>mox ait <q>o Longa mundi seruator ab Alba,
<lb/>Auguste, Hectoreis cognite maior auis,
<lb/>uince mari: iam terra tua est: tibi militat arcus
<lb/>et fauet ex umeris hoc onus omne meis.
<lb/>solue metu patriam, quae nunc te uindice freta
<lb/>imposuit prorae publica uota tuae.
<lb/>quam nisi defendes, murorum Romulus augur
<lb/>ire Palatinas non bene uidit auis.
<lb/>et nimium remis audent prope: turpe Latinis
<lb/>principe te fluctus regia uela pati.
<lb/>nec te, quod classis centenis remiget alis,
<lb/>terreat: inuito labitur illa mari:
<lb/>quodque uehunt prorae Centaurica saxa minantis,
<lb/>tigna caua et pictos experiere metus.
<lb/>frangit et attollit uires in milite causa;
<lb/>quae nisi iusta subest, excutit arma pudor.
<lb/>tempus adest, committe ratis! ego temporis auctor
<lb/>ducam laurigera Iulia rostra manu.</q>
<lb/>dixerat, et pharetrae pondus consumit in arcus:
<lb/>proxima post arcus Caesaris hasta fuit.
<lb/>uincit Roma fide Phoebi: dat femina poenas:
<lb/>sceptra per Ionias fracta uehuntur aquas.
<lb/>at pater Idalio miratur Caesar ab astro:
<lb/><q>sum deus; est nostri sanguinis ista fides.</q>
<lb/>prosequitur cantu Triton, omnesque marinae
<lb/>plauserunt circa libera signa deae.
<lb/>illa petit Nilum cumba male nixa fugaci,
<lb/>hoc unum, iusso non moritura die.
<lb/>di melius! quantus mulier foret una triumphus,
<lb/>ductus erat per quas ante Iugurtha uias!
<lb/>Actius hinc traxit Phoebus monumenta, quod eius
<lb/>una decem uicit missa sagitta ratis.
<lb/>bella satis cecini: citharam iam poscit Apollo
<lb/>uictor et ad placidos exuit arma choros.
<lb/>candida nunc molli subeant conuiuia luco;
<lb/>blanditiaeque fluant per mea colla rosae,
<lb/>uinaque fundantur prelis elisa Falernis,
<lb/>terque lauet nostras spica Cilissa comas.
<lb/>ingenium positis irritet Musa poetis:
<lb/>Bacche, soles Phoebo fertilis esse tuo.
<lb/>ille paludosos memoret seruire Sycambros,
<lb/>Cepheam hic Meroen fuscaque regna canat,
<lb/>hic referat sero confessum foedere Parthum:
<lb/><q>reddat signa Remi, mox dabit ipse sua:
<lb/>siue aliquid pharetris Augustus parcet Eois,
<lb/>differat in pueros ista tropaea suos.
<lb/>gaude, Crasse, nigras si quid sapis inter harenas:
<lb/>ire per Euphraten ad tua busta licet.</q>
<lb/>sic noctem patera, sic ducam carmine, donec
</p></div2>

<div2 type="poem" n="7"><p>
<lb/> Sunt aliquid Manes: letum non omnia finit,
<lb/>luridaque euictos effugit umbra rogos.
<lb/>Cynthia namque meo uisa est incumbere fulcro,
<lb/>murmur ad extremae nuper humata uiae,
<lb/>cum mihi somnus ab exsequiis penderet amoris,
<lb/>et quererer lecti frigida regna mei.
<lb/>eosdem habuit secum quibus est elata capillos,
<lb/>eosdem oculos; lateri uestis adusta fuit,
<lb/>et solitum digito beryllon adederat ignis,
<lb/>summaque Lethaeus triuerat ora liquor.
<lb/>spirantisque animos et uocem misit: at illi
<lb/>pollicibus fragiles increpuere manus:
<lb/><q>perfide nec cuiquam melior sperande puellae,
<lb/>in te iam uires somnus habere potest?
<lb/>iamne tibi exciderant uigilacis furta Suburae
<lb/>et mea nocturnis trita fenestra dolis?
<lb/>per quam demisso quotiens tibi fune pependi,
<lb/>alterna ueniens in tua colla manu!
<lb/>saepe Venus triuio commissa est, pectore mixto
<lb/>fecerunt tepidas pallia nostra uias.
<lb/>foederis heu taciti, cuius fallacia uerba
<lb/>non audituri diripuere Noti.
<lb/>at mihi non oculos quisquam inclamauit euntis:
<lb/>unum impetrassem te reuocante diem:
<lb/>nec crepuit fissa me propter harundine custos,
<lb/>laesit et obiectum tegula curta caput.
<lb/>denique quis nostro curuum te funere uidit,
<lb/>atram quis lacrimis incaluisse togam?
<lb/>si piguit portas ultra procedere, at illuc
<lb/>iussisses lectum lentius ire meum.
<lb/>cur uentos non ipse rogis, ingrate, petisti?
<lb/>cur nardo flammae non oluere meae?
<lb/>hoc etiam graue erat, nulla mercede hyacinthos
<lb/>inicere et fracto busta piare cado.
<lb/>Lygdamus uratur &mdash; candescat lamina uernae &mdash;
<lb/>sensi ego, cum insidiis pallida uina bibi &mdash;
<lb/>at Nomas &mdash; arcanas tollat uersuta saliuas;
<lb/>dicet damnatas ignea testa manus.
<lb/>quae modo per uilis inspecta est publica noctes,
<lb/>haec nunc aurata cyclade signat humum;
<lb/>et grauiora rependit iniquis pensa quasillis,
<lb/>garrula de facie si qua locuta mea est;
<lb/>nostraque quod Petale tulit ad monumenta coronas,
<lb/>codicis immundi uincula sentit anus;
<lb/>caeditur et Lalage tortis suspensa capillis,
<lb/>per nomen quoniam est ausa rogare meum.
<lb/>te patiente meae conflauit imaginis aurum,
<lb/>ardente e nostro dotem habitura rogo.
<lb/>non tamen insector, quamuis mereare, Properti:
<lb/>longa mea in libris regna fuere tuis.
<lb/>iuro ego Fatorum nulli reuolubile carmen,
<lb/>tergeminusque canis sic mihi molle sonet,
<lb/>me seruasse fidem. si fallo, uipera nostris
<lb/>sibilet in tumulis et super ossa cubet.
<lb/>nam gemina est sedes turpem sortita per amnem,
<lb/>turbaque diuersa remigat omnis aqua.
<lb/>unda Clytaemestrae stuprum uehit altera, Cressae
<lb/>portat mentitae lignea monstra bouis.
<lb/>ecce coronato pars altera rapta phaselo,
<lb/>mulcet ubi Elysias aura beata rosas,
<lb/>qua numerosa fides, quaque aera rotunda Cybebes
<lb/>mitratisque sonant Lydia plectra choris.
<lb/>Andromedeque et Hypermestre sine fraude maritae
<lb/>narrant historiae tempora nota suae:
<lb/>haec sua maternis queritur liuere catenis
<lb/>bracchia nec meritas frigida saxa manus;
<lb/>narrat Hypermestre magnum ausas esse sorores,
<lb/>in scelus hoc animum non ualuisse suum.
<lb/>sic mortis lacrimis uitae sancimus amores:
<lb/>celo ego perfidiae crimina multa tuae.
<lb/>sed tibi nunc mandata damus, si forte moueris,
<lb/>si te non totum Chloridos herba tenet:
<lb/>nutrix in tremulis ne quid desideret annis
<lb/>Parthenie: potuit, nec tibi auara fuit.
<lb/>deliciaeque meae Latris, cui nomen ab usu est,
<lb/>ne speculum dominae porrigat illa nouae.
<lb/>et quoscumque meo fecisti nomine uersus,
<lb/>ure mihi: laudes desine habere meas.
<lb/>pelle hederam tumulo, mihi quae praegnante corymbo
<lb/>mollia contortis alligat ossa comis.
<lb/>ramosis Anio qua pomifer incubat aruis,
<lb/>et numquam Herculeo numine pallet ebur,
<lb/>hic carmen media dignum me scribe columna,
<lb/>sed breue, quod currens uector ab urbe legat:
<lb/><q>hic Tiburtina iacet aurea Cynthia terra:
<lb/>accessit ripae laus, Aniene, tuae.</q>
<lb/>nec tu sperne piis uenientia somnia portis:
<lb/>cum pia uenerunt somnia, pondus habent.
<lb/>nocte uagae ferimur, nox clausas liberat umbras,
<lb/>errat et abiecta Cerberus ipse sera.
<lb/>luce iubent leges Lethaea ad stagna reuerti:
<lb/>nos uehimur, uectum nauta recenset onus.
<lb/>nunc te possideant aliae: mox sola tenebo:
<lb/>mecum eris, et mixtis ossibus ossa teram.</q>
<lb/>haec postquam querula mecum sub lite peregit,
</p></div2>

<div2 type="poem" n="8"><p>
<lb/> disce, quid Esquilias hac nocte fugarit aquosas,
<lb/>cum uicina nouis turba cucurrit agris.
<lb/>Lanuuium annosi uetus est tutela draconis,
<lb/>hic, ubi tam rarae non perit hora morae,
<lb/>qua sacer abripitur caeco descensus hiatu,
<lb/>qua penetrat (uirgo, tale iter omne caue!)
<lb/>ieiuni serpentis honos, cum pabula poscit
<lb/>annua et ex ima sibila torquet humo.
<lb/>talia demissae pallent ad sacra puellae,
<lb/>cum temere anguino creditur ore manus.
<lb/>ille sibi admotas a uirgine corripit escas:
<lb/>uirginis in palmis ipsa canistra tremunt.
<lb/>si fuerint castae, redeunt in colla parentum,
<lb/>clamantque agricolae <q>fertilis annus erit.</q>
<lb/>huc mea detonsis auecta est Cynthia mannis:
<lb/>causa fuit Iuno, sed mage causa Venus.
<lb/>Appia, dic quaeso, quantum te teste triumphum
<lb/>egerit effusis per tua saxa rotis!
<lb/><del>turpis in arcana sonuit cum rixa taberna;
<lb/>si sine me, famae non sine labe meae.</del>
<lb/>spectaclum ipsa sedens primo temone pependit,
<lb/>ausa per impuros frena mouere locos.
<lb/>serica nam taceo uulsi carpenta nepotis
<lb/>atque armillatos colla Molossa canis,
<lb/>qui dabit immundae uenalia fata saginae,
<lb/>uincet ubi erasas barba pudenda genas.
<lb/>cum fieret nostro totiens iniuria lecto,
<lb/>mutato uolui castra mouere toro.
<lb/>Phyllis Auentinae quaedam est uicina Dianae,
<lb/>sobria grata parum: cum bibit, omne decet.
<lb/>altera Tarpeios est inter Teia lucos,
<lb/>candida, sed potae non satis unus erit.
<lb/>his ego constitui noctem lenire uocatis,
<lb/>et Venere ignota furta nouare mea.
<lb/>unus erat tribus in secreta lectulus herba.
<lb/>quaeris concubitus? inter utramque fui.
<lb/>Lygdamus ad cyathos, uitrique aestiua supellex
<lb/>et Methymnaei Graeca saliua meri.
<lb/>Nile, tuus tibicen erat, crotalistria phillis,
<lb/>haec facilis spargi munda sine arte rosa,
<lb/>nanus et ipse suos breuiter concretus in artus
<lb/>iactabat truncas ad caua buxa manus.
<lb/>sed neque suppletis constabat flamma lucernis,
<lb/>reccidit inque suos mensa supina pedes.
<lb/>me quoque per talos Venerem quaerente secundos
<lb/>semper damnosi subsiluere canes.
<lb/>cantabant surdo, nudabant pectora caeco:
<lb/>Lanuuii ad portas, ei mihi, solus eram;
<lb/>cum subito rauci sonuerunt cardine postes,
<lb/>et leuia ad primos murmura facta Laris.
<lb/>nec mora, cum totas resupinat Cynthia ualuas,
<lb/>non operosa comis, sed furibunda decens.
<lb/>pocula mi digitos inter cecidere remissos,
<lb/>palluerantque ipso labra soluta mero.
<lb/>fulminat illa oculis et quantum femina saeuit,
<lb/>spectaclum capta nec minus urbe fuit.
<lb/>Phyllidos iratos in uultum conicit unguis:
<lb/>territa uicinas Teia clamat aquas.
<lb/>lumina sopitos turbant elata Quiritis,
<lb/>omnis et insana semita nocte sonat.
<lb/>illas direptisque comis tunicisque solutis
<lb/>excipit obscurae prima taberna uiae.
<lb/>Cynthia gaudet in exuuiis uictrixque recurrit
<lb/>et mea peruersa sauciat ora manu,
<lb/>imponitque notam collo morsuque cruentat,
<lb/>praecipueque oculos, qui meruere, ferit.
<lb/>atque ubi iam nostris lassauit bracchia plagis,
<lb/>Lygdamus ad plutei fulcra sinistra latens
<lb/>eruitur, geniumque meum protractus adorat.
<lb/>Lygdame,nil potui: tecum ego captus eram.
<lb/>supplicibus palmis tum demum ad foedera ueni,
<lb/>cum uix tangendos praebuit illa pedes,
<lb/>atque ait <q>admissae si uis me ignoscere culpae,
<lb/>accipe, quae nostrae formula legis erit.
<lb/>tu neque Pompeia spatiabere cultus in umbra,
<lb/>nec cum lasciuum sternet harena Forum.
<lb/>colla caue inflectas ad summum obliqua theatrum,
<lb/>aut lectica tuae se det aperta morae.
<lb/>Lygdamus in primis, omnis mihi causa querelae,
<lb/>ueneat et pedibus uincula bina trahat.</q>
<lb/>indixit leges: respondi ego <q>legibus utar.</q>
<lb/>riserat imperio facta superba dato.
<lb/>dein, quemcumque locum externae tetigere puellae,
<lb/>suffiit, at pura limina tergit aqua,
<lb/>imperat et totas iterum mutare lucernas,
<lb/>terque meum tetigit sulpuris igne caput.
<lb/>atque ita mutato per singula pallia lecto
</p></div2>

<div2 type="poem" n="9"><p>
<lb/> Amphitryoniades qua tempestate iuuencos
<lb/>egerat a stabulis, o Erythea, tuis,
<lb/>uenit ad inuictos pecorosa Palatia montis,
<lb/>et statuit fessos fessus et ipse boues,
<lb/>qua Velabra suo stagnabant flumine quoque
<lb/>nauta per urbanas uelificabat aquas.
<lb/>sed non infido manserunt hospite Caco
<lb/>incolumes: furto polluit ille Iouem.
<lb/>incola Cacus erat, metuendo raptor ab antro,
<lb/>per tria partitos qui dabat ora sonos.
<lb/>hic, ne certa forent manifestae signa rapinae,
<lb/>auersos cauda traxit in antra boues,
<lb/>nec sine teste deo: furem sonuere iuuenci,
<lb/>furis et implacidas diruit ira fores.
<lb/>Maenalio iacuit pulsus tria tempora ramo
<lb/>Cacus, et Alcides sic ait: <q>ite, boues,
<lb/>Herculis ite boues, nostrae labor ultime clauae,
<lb/>bis mihi quaesitae, bis mea praeda, boues,
<lb/>aruaque mugitu sancite Bouaria longo:
<lb/>nobile erit Romae pascua uestra Forum.</q>
<lb/>dixerat, et sicco torquet sitis ora palato,
<lb/>terraque non ullas feta ministrat aquas.
<lb/>sed procul inclusas audit ridere puellas,
<lb/>lucus ubi umbroso fecerat orbe nemus,
<lb/>femineae loca clausa deae fontesque piandos
<lb/>impune et nullis sacra retecta uiris.
<lb/>deuia puniceae uelabant limina uittae,
<lb/>putris odorato luxerat igne casa,
<lb/>populus et longis ornabat frondibus aedem,
<lb/>multaque cantantis umbra tegebat auis.
<lb/>huc ruit in siccam congesta puluere barbam,
<lb/>et iacit ante fores uerba minora deo:
<lb/><q>uos precor, o luci sacro quae luditis antro,
<lb/>pandite defessis hospita fana uiris.
<lb/>fontis egens erro circaque sonantia lymphis;
<lb/>et caua succepto flumine palma sat est.
<lb/>audistisne aliquem, tergo qui sustulit orbem?
<lb/>ille ego sum: Alciden terra recepta uocat.
<lb/>quis facta Herculeae non audit fortia clauae
<lb/>et numquam ad uastas irrita tela feras,
<lb/>atque uni Stygias homini luxisse tenebras?
<lb/><del>accipit: haec fesso uix mihi terra patet.</del>
<lb/>quodsi Iunoni sacrum faceretis amarae,
<lb/>non clausisset aquas ipsa nouerca suas.
<lb/>sin aliquem uultusque meus saetaeque leonis
<lb/>terrent et Libyco sole perusta coma,
<lb/>idem ego Sidonia feci seruilia palla
<lb/>officia et Lydo pensa diurna colo,
<lb/>mollis et hirsutum cepit mihi fascia pectus,
<lb/>et manibus duris apta puella fui.</q>
<lb/>talibus Alcides; at talibus alma sacerdos
<lb/>puniceo canas stamine uincta comas:
<lb/><q>parce oculis, hospes, lucoque abscede uerendo;
<lb/>cede agedum et tuta limina linque fuga.
<lb/>interdicta uiris metuenda lege piatur
<lb/>quae se summota uindicat ara casa.
<lb/>magno Tiresias aspexit Pallada uates,
<lb/>fortia dum posita Gorgone membra lauat.
<lb/>di tibi dent alios fontis: haec lympha puellis
<lb/>auia secreti limitis unda fluit.</q>
<lb/>sic anus: ille umeris postis concussit opacos,
<lb/>nec tulit iratam ianua clausa sitim.
<lb/>at postquam exhausto iam flumine uicerat aestum,
<lb/>ponit uix siccis tristia iura labris:
<lb/><q>angulus hic mundi nunc me mea fata trahentem
<lb/>accipit: haec fesso uix mihi terra patet.
<lb/>Maxima quae gregibus deuota est Ara repertis,
<lb/>ara per has</q> inquit <q>maxima facta manus,
<lb/>haec nullis umquam pateat ueneranda puellis,
<lb/>Herculis aeternum nec sit inulta sitis.</q>
<lb/>hunc, quoniam manibus purgatum sanxerat orbem,
<lb/>sic Sanctum Tatiae composuere Cures.
<lb/>Sancte pater salue, cui iam fauet aspera Iuno:
</p></div2>

<div2 type="poem" n="10"><p>
<lb/> nunc Iouis incipiam causas aperire Feretri
<lb/>armaque de ducibus trina recepta tribus.
<lb/>magnum iter ascendo, sed dat mihi gloria uires:
<lb/>non iuuat e facili lecta corona iugo.
<lb/>imbuis exemplum primae tu, Romule, palmae
<lb/>huius, et exuuio plenus ab hoste redis,
<lb/>tempore quo portas Caeninum Acrona petentem
<lb/>uictor in euersum cuspide fundis equum.
<lb/>Acron Herculeus Caenina ductor ab arce,
<lb/>Roma, tuis quondam finibus horror erat.
<lb/>hic spolia ex umeris ausus sperare Quirini
<lb/>ipse dedit, sed non sanguine sicca suo.
<lb/>hunc uidet ante cauas librantem spicula turris
<lb/>Romulus et uotis occupat ante ratis:
<lb/><q>Iuppiter, haec hodie tibi uictima corruet Acron.</q>
<lb/>uouerat, et spolium corruit ille Ioui.
<lb/>urbis uirtutisque parens sic uincere sueuit,
<lb/>qui tulit a parco frigida castra lare.
<lb/>idem eques et frenis, idem fuit aptus aratris,
<lb/>et galea hirsuta compta lupina iuba.
<lb/>picta neque inducto fulgebat parma pyropo:
<lb/>praebebant caesi baltea lenta boues.
<lb/>necdum ultra Tiberim belli sonus, ultima praeda
<lb/>Nomentum et captae iugera terna Corae.
<lb/>Cossus at insequitur Veientis caede Tolumni,
<lb/>uincere cum Veios posse laboris erat;
<lb/>heu Veii ueteres! et uos tum regna fuistis,
<lb/>et uestro posita est aurea sella foro:
<lb/>nunc intra muros pastoris bucina lenti
<lb/>cantat, et in uestris ossibus arua metunt.
<lb/>forte super portae dux Veiens astitit arcem
<lb/>colloquiumque sua fretus ab urbe dedit:
<lb/>dumque aries murum cornu pulsabat aeno,
<lb/>uinea qua ductum longa tegebat opus,
<lb/>Cossus ait <q>forti melius concurrere campo.</q>
<lb/>nec mora fit, plano sistit uterque gradum.
<lb/>di Latias iuuere manus, desecta Tolumni
<lb/>ceruix Romanos sanguine lauit equos.
<lb/>Claudius a Rheno traiectos arcuit hostis,
<lb/>Belgica cum uasti parma relata ducis
<lb/>Virdomari. genus hic Rheno iactabat ab ipso,
<lb/>mobilis e rectis fundere gaesa rotis.
<lb/>illi ut uirgatis iaculans it ab agmine bracis
<lb/>torquis ab incisa decidit unca gula.
<lb/>nunc spolia in templo tria condita: causa Feretri,
<lb/>omine quod certo dux ferit ense ducem;
<lb/>seu quia uicta suis umeris haec arma ferebant,
</p></div2>

<div2 type="poem" n="11"><p>
<lb/> desine, Paulle, meum lacrimis urgere sepulcrum:
<lb/>panditur ad nullas ianua nigra preces;
<lb/>cum semel infernas intrarunt funera leges,
<lb/>non exorato stant adamante uiae.
<lb/>te licet orantem fuscae deus audiat aulae:
<lb/>nempe tuas lacrimas litora surda bibent.
<lb/>uota mouent superos: ubi portitor aera recepit,
<lb/>obserat herbosos lurida porta rogos.
<lb/>sic maestae cecinere tubae, cum subdita nostrum
<lb/>detraheret lecto fax inimica caput.
<lb/>quid mihi coniugium Paulli, quid currus auorum
<lb/>profuit aut famae pignora tanta meae?
<lb/>non minus immitis habuit Cornelia Parcas:
<lb/>et sum, quod digitis quinque legatur, onus.
<lb/>damnatae noctes et uos, uada lenta, paludes,
<lb/>et quaecumque meos implicat unda pedes,
<lb/>immatura licet, tamen huc non noxia ueni:
<lb/>det Pater hic umbrae mollia iura meae.
<lb/>aut si quis posita iudex sedet Aeacus urna,
<lb/>in mea sortita uindicet ossa pila:
<lb/>assideant fratres, iuxta et Minoida sellam
<lb/>Eumenidum intento turba seuera foro:
<lb/>Sisyphe, mole uaces; taceant Ixionis orbes,
<lb/>fallax Tantaleus corripiare liquor;
<lb/>Cerberus et nullas hodie petat improbus umbras;
<lb/>et iaceat tacita laxa catena sera.
<lb/>ipsa loquor pro me: si fallo, poena sororum
<lb/>infelix umeros urgeat urna meos.
<lb/>si cui fama fuit per auita tropaea decori,
<lb/>Afra Numantinos regna loquuntur auos:
<lb/>altera maternos exaequat turba Libones,
<lb/>et domus est titulis utraque fulta suis.
<lb/>mox, ubi iam facibus cessit praetexta maritis,
<lb/>uinxit et acceptas altera uitta comas,
<lb/>iungor, Paulle, tuo sic discessura cubili:
<lb/>in lapide hoc uni nupta fuisse legar.
<lb/>testor maiorum cineres tibi, Roma, colendos,
<lb/>sub quorum titulis, Africa, tunsa iaces,
<lb/>et Persen proauo stimulantem pectus Achille,
<lb/>quique tuas proauo fregit Achille domos,
<lb/>me neque censurae legem mollisse nec ulla
<lb/>labe mea uestros erubuisse focos.
<lb/>non fuit exuuiis tantis Cornelia damnum:
<lb/>quin et erat magnae pars imitanda domus.
<lb/>nec mea mutata est aetas, sine crimine tota est:
<lb/>uiximus insignes inter utramque facem.
<lb/>mi natura dedit leges a sanguine ductas,
<lb/>nec possis melior iudicis esse metu.
<lb/>quaelibet austeras de me ferat urna tabellas:
<lb/>turpior assessu non erit ulla meo,
<lb/>uel tu, quae tardam mouisti fune Cybeben,
<lb/>Claudia, turritae rara ministra deae,
<lb/>uel cuius rasos cum Vesta reposceret ignis,
<lb/>exhibuit uiuos carbasus alba focos.
<lb/>nec te, dulce caput, mater Scribonia, laesi:
<lb/>in me mutatum quid nisi fata uelis?
<lb/>maternis laudor lacrimis urbisque querelis,
<lb/>defensa et gemitu Caesaris ossa mea.
<lb/>ille sua nata dignam uixisse sororem
<lb/>increpat, et lacrimas uidimus ire deo.
<lb/>et tamen emerui generosos uestis honores
<lb/>nec mea de sterili facta rapina domo.
<lb/>tu, Lepide, et tu, Paulle, meum post fata leuamen:
<lb/>condita sunt uestro lumina nostra sinu.
<lb/>uidimus et fratrem sellam geminasse curulem,
<lb/>consule quo, festo tempore, rapta soror.
<lb/>filia, tu specimen censurae nata paternae,
<lb/>fac teneas unum nos imitata uirum.
<lb/>et serie fulcite genus: mihi cumba uolenti
<lb/>soluitur aucturis tot mea facta meis.
<lb/>haec est feminei merces extrema triumphi,
<lb/>laudat ubi emeritum libera fama rogum.
<lb/>nunc tibi commendo communia pignora natos:
<lb/>haec cura et cineri spirat inusta meo.
<lb/>fungere maternis uicibus, pater: illa meorum
<lb/>omnis erit collo turba ferenda tuo.
<lb/>oscula cum dederis tua flentibus, adice matris:
<lb/>tota domus coepit nunc onus esse tuum.
<lb/>et si quid doliturus eris, sine testibus illis!
<lb/>cum uenient, siccis oscula falle genis!
<lb/>sat tibi sint noctes, quas de me, Paulle, fatiges,
<lb/>somniaque in faciem credita saepe meam:
<lb/>atque ubi secreto nostra ad simulacra loqueris,
<lb/>ut responsurae singula uerba iace.
<lb/>seu tamen aduersum mutarit ianua lectum,
<lb/>sederit et nostro cauta nouerca toro,
<lb/>coniugium, pueri, laudate et ferte paternum:
<lb/>capta dabit uestris moribus illa manus;
<lb/>nec matrem laudate nimis: collata priori
<lb/>uertet in offensas libera uerba suas.
<lb/>seu memor ille mea contentus manserit umbra
<lb/>et tanti cineres duxerit esse meos,
<lb/>discite uenturam iam nunc sentire senectam,
<lb/>caelibis ad curas nec uacet ulla uia.
<lb/>quod mihi detractum est, uestros accedat ad annos:
<lb/>prole mea Paullum sic iuuet esse senem.
<lb/>et bene habet: numquam mater lugubria sumpsi;
<lb/>uenit in exsequias tota caterua meas.
<lb/>causa perorata est. flentes me surgite, testes,
<lb/>dum pretium uitae grata rependit humus.
<lb/>moribus et caelum patuit: sim digna merendo,
</p></div2></div1></body></text></TEI.2>
